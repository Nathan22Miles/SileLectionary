<?xml version="1.0" encoding="utf-8"?>
<sile class="lectionary" papersize="a4">
<include src="lectionary/styles.sil" />
<vfill/>
<mt>TAIM</mt>
<bigskip/>
<mt>BILONG</mt>
<bigskip/>
<mt>ATVEN</mt>
<bigskip/>
<mt>NA KRISMAS</mt>
<vfill/>
<eject/>
<info category="h" value="SANDE 1 BILONG ATVEN" />
<ms1>SANDE 1 BILONG ATVEN</ms1>
<ms>1. RIT <rq>Ais 2:1-5</rq></ms>
<mr>Akar dapanim: Ekiam, kantrin avɨribar gumazamiziba akuvagh inigh mɨghsɨar Godɨn Dɨpenim tughav itimɨn mangɨ.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>God, Juda ko Jerusalemɨn gumazamiziba mɨkɨmasa, irebamɨn mɨn bizim uan akam isa Emosɨn otarim, Aisaian aka. A ghaze.</p>
<q1>Dughiatam gɨn otivtɨma, mɨghsɨar Ikiavɨra Itir Godɨn Dɨpenimɨn tughav itim,</q1>
<q2>tugh bar gavgavigham.</q2>
<q1>Egh a pɨn mar ikɨ mɨghsɨar igharaziba bar dagh afiragham.</q1>
<q2>Eghtɨ kantrin igharazibar gumazamiziba bar izɨ an uari akuvagh ikiam.</q2>
<q2>Kantrin avɨribar gumazamiziba izɨ suam,</q2>
<q1>“Ia izɨ e Saionɨn mɨghsɨamɨn mavanangam, a Ikiavɨra Itir Godɨn mɨghsɨam.</q1>
<q2>Kar Jekopɨn Godɨn Dɨpenim.</q2>
<q1>E mangɨtɨ a uan arazir a ifongezibar en sure damuam.</q1>
<q2>Egh a uabɨ mɨsevezir tuavim, e an gɨn mangam.”</q2>
<q1>Moses Osirizir Araziba, Saionɨn mɨghsɨamɨn ikegh mangɨtɨ gumazamiziba a iniam.</q1>
<q2>Guizbangɨra, Jerusalemɨn nguibam, kar danganir Ikiavɨra Itir God uan akam isɨ uan gumazamizibar anɨngamim, eghtɨ me azenan mangɨ an akam akunam.</q2>
<q1>A jasɨn mɨn ikia kantriba bar dar gumazamizibar araziba tuisɨgh,</q1>
<q2>men osɨmtɨziba deragh da akɨrtɨ, me uari nigh deragh ikiam.</q2>
<q1>Egh me uan mɨdorozir sababa, da mɨsoghtɨ,</q1>
<q2>da baravigh nguazibagh tuir ainbar mɨn otivigham.</q2>
<q1>Egh me uan afuziba mɨsoghtɨ, da ikɨzɨrigh sabar azenibar ingaribagh ami moghɨn, otivigham.</q1>
<q2>Egh danganiba bar dar itir gumazamiziba, uam uari mɨsoghan kogh ikɨva, ua mɨdorozir arazibar sure damuan kogham.</q2>
<b/>
<q1>O Jekopɨn ovavir boriba, ia izɨ.</q1>
<q2>Ikiavɨra Itir God uan akar gavgaviba isa uan angazangarimɨn mɨn e ganɨdi.</q2>
<q2>Da angazangarim mɨn tuavim en akakasi, egha an akar gavgaviba, tuavim deravɨra en aka.</q2>
<q2>Eghtɨ e akar gavgavir kabar gɨn mangam.</q2>
<s2>Kar Godɨn Akam.</s2>
</twocol>
<ms>SAM <rq>Sam 122:1-9</rq></ms>
<s1>Ia akam ikaragh: E bar akuegha Ekiamɨn Dɨpenimɨn zui.</s1>
<q1>Kɨ orazi, me kamagh na mɨgɨa ghaze,</q1>
<q2>“Ia dɨkavigh e mangɨ Ikiavɨra Itir Godɨn Dɨpenimɨn mangam.”</q2>
<q2>Kɨ kamagh oregha bar akonge.</q2>
<q1>E datɨrɨghɨn otivigha gɨvagha,</q1>
<q2>Jerusalemɨn nguibamɨn dɨvazimɨn aven tuivighav iti.</q2>
<s1>Ia akam ikaragh: E bar akuegha Ekiamɨn Dɨpenimɨn zui.</s1>
<par/><goodbreak/>
<q1>Me Jerusalemɨn nguibamɨn ingarizɨ,</q1>
<q2>a gavgavigha ganganim datɨrɨghɨn bar dera.</q2>
<q1>God faragh Israelian anababav kemezɨ me iza kagh Ikiavɨra Itir God mɨnabazɨ moghɨn,</q1>
<q2>me datɨrɨghɨn izava ami.</q2>
<q1>Danganir kam, atrivim kotiaba barazir dɨpenim iti.</q1>
<q2>Kar atrivim Devitɨn ovavir boribar kotiaba baragha da tuisɨzir danganim.</q2>
<s1>Ia akam ikaragh: E bar akuegha Ekiamɨn Dɨpenimɨn zui.</s1>
<par/><goodbreak/>
<q1>Ia Jerusalem bagh Ikiavɨra Itir God ko mɨkɨm.</q1>
<q2>Eghtɨ a navir amɨrɨzim Jerusalemɨn iti darazir anightɨ,</q2>
<q2>me navir amɨrɨzimɨn ikɨva deragh ikiam.</q2>
<q1>Gumazamizir Jerusalemɨn dɨvazimɨn aven itiba deragh ikɨva,</q1>
<q2>ua mɨdorozim damuan kogham.</q2>
<s1>Ia akam ikaragh: E bar akuegha Ekiamɨn Dɨpenimɨn zui.</s1>
<par/><goodbreak/>
<q1>Kɨ uan adarazi ko, uan namakabagh nɨghnɨgha,</q1>
<q2>kamaghɨn Jerusalem mɨgɨa ghaze,</q2>
<q2>“Nɨ amɨragh nɨmɨra ikɨtɨ mɨdoroziba nɨn aven otivan markɨ.”</q2>
<q1>Kɨ, Ikiavɨra Itir God, en God, an Dɨpenim gɨnɨghnɨsi.</q1>
<q2>Egha Jerusalem bar deraghvɨra ikiasa kɨ a bagha God ko mɨgei.</q2>
<s1>Ia akam ikaragh: E bar akuegha Ekiamɨn Dɨpenimɨn zui.</s1>
<par/><goodbreak/>
<ms>2. RIT <rq>Ro 13:11-14</rq></ms>
<mr>Akar dapanim: Datɨrɨghɨn God ua e iniamin dughiam mong roghɨra ize.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Dughiar e datɨrɨghɨn itim, ia a gɨfo, kamaghɨn arazir kɨ ia mɨkemeziba ia dar amu. Kar dughiar ia daguraguim ategh dɨkavigh angamra ikiamim. Ia fo, fomɨra dughiar e nɨghnɨzir gavgavim Kraisɨn itim, koma God en akuraghamin dughiamɨn, aning mong uaningɨn saghon iti. Ezɨ datɨrɨghɨn God en akurvaghamin dughiar kam a roghɨra ize. Amɨnɨrbɨrim gɨvasava amima, amɨnim tiasa. Kamaghɨn amizɨ, e mɨtatemɨn araziba bar dar ateghɨva angazangarimɨn aven mɨsoghsɨ mɨdorozir biziba inigh dar aghuigh. E angazangarimɨn aruir gumazibar mɨn deraghvɨra daruam. E dɨpar onganibar amɨva onganan kogh, egh pura gumazamiziba isɨ pamten dɨmɨva ighiar kurabar arazibar amuan markɨ. Egh gumaziba ko amiziba pura tintinibar uari ko dakuva, afiar arazibar amuan markɨ. Egh uari uariv soghɨva, egh munavɨn biziba bagh navim ikuvighɨva da inisɨ navim isian markɨ. Egh ia uan Ekiam Krais Iesus arugh, mati gumazim mɨdorozir biziba aghui. Ia uan navir ghurimɨn arazibagh nɨghnɨghɨva, egh navir ghurimɨn ifongiam uam an gɨn mangan markɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam, nɨ uan apangkuvim en akagh, egh en akuragh uam e inigh.</p3>
<p2>Aleluya.</p2>
<ms>GUTNIUS <rq>Mt 24:37-44</rq></ms>
<mr>Akar dapanim: Ia uari akɨr mɨzuam ikɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ bizir Noan dughiamɨn otiviziba, da uaghan Gumazibar Otarim izamin dughiamɨn otivam. Dɨpar ekiar nguazim bar anevarazim tɨghar izamin dughiamɨn, gumazamiziba apava, dɨpar onganiba apava, egha amuiba ko pabar iti. Me kamaghɨn amua ikiav itima, Noa kurimɨn aven ghu. Me bizir me bativamin tam gɨfozir puvatɨ, egha pura ikiav itima, aperiar ekiam otogha bar me avaragha me avigha ghue. Gumazibar Otarim izamin dughiam, uaghan kamaghɨrama otivam. Gumazir pumuning azenimɨn ikɨtɨ, God tav inightɨ, tav ikiam. Amizir pumuning bretbar amusɨ flaua mɨrmɨrɨva ikɨtɨ, God tav inightɨ, tav ikiam.</p>
<p>“Kamaghɨn amizɨ, ia deragh gan ikɨ. Ian Ekiam izamin dughiam, ia a gɨfozir puvatɨ. Ia arazir kam gɨnɨghnɨgh. Gumazir manam, okɨmakɨar gumaziba dɨmagarimɨn izava an dɨpenim akarasava amima, a men dughiam gɨfogha, egha men arafa. Egha me ataghizɨ me an dɨpenim akarɨzir puvatɨ. Kamaghɨra, ia uaghan aravagh ikɨ gan. Guizbangɨra, dughiar ia Gumazibar Otarim mɨzuaman koghamim, a dughiar kamram otogham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 2 BILONG ATVEN" />
<ms1>SANDE 2 BILONG ATVEN</ms1>
<ms>1. RIT <rq>Ais 11:1-10</rq></ms>
<mr>Akar dapanim: A kotiamɨn arazir voroghɨra zuimɨn, gumazamizir biziba puvatɨziba ko onganarazibar nɨghnɨziba baragh men akurvagham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Jesin ovavir boriba, mati temer povim me an okegha gɨvazɨ an dakam ikiavɨra iti.</q1>
<q2>Eghtɨ gumazir mam otogham, mati temer ghuzir igiam temer dakar kamɨn otogh mavanangam.</q2>
<q1>Eghtɨ Ikiavɨra Itir Godɨn Duam izɨ gumazir kam avaragh a ko ikɨ,</q1>
<q2>egh fofozir aghuim ko nɨghnɨzir aghuim a danɨngam.</q2>
<q2>Eghtɨ an atrivir gavgavimɨn ikɨva, egh ingangarim deraghvɨra a damuamin fofozim ikɨva, uan gumazamizibagh ativagh men ganam.</q2>
<q2>Egh a Ikiavɨra Itir God deraghvɨra a gɨfogh an atiatingɨva zurara an apengan ikiam.</q2>
<q1>Eghtɨ Ikiavɨra Itir Godɨn atiatir arazir kam, a damutɨ, a bar akuegh mamaghɨra ikiam.</q1>
<q1>Egh kotiaba baraghamin dughiam,</q1>
<q2>a pura gumazimɨn ganganimɨn ganɨva a tuighsɨghan kogham.</q2>
<q2>Egh a, gumazamiziba tintinimɨn mɨgeir akaba, a pura da baragha biziba tuighsɨghan kogham.</q2>
<q3>Bar puvatɨgham.</q3>
<q1>A kotɨn aven guizɨn arazir aghuimɨn gɨn mangɨ onganarazibar mɨgɨrɨgɨaba baragh deraghvɨra me tuisɨgham.</q1>
<q2>A, nguazir kamɨn itir gumazir uari abɨra aghumra itiba, a men osɨmtɨziba baragh, me tuisɨgh men akurvagham.</q2>
<q1>An akam me danɨngtɨ, nguazir kamɨn gumazir kuraba, ivezir kuram iniam.</q1>
<q2>A mɨkɨmtɨ, gumazir ikurar akaba batoziba arɨmɨghiram.</q2>
<q1>An arazir aghuim, mati gumazim letɨn uabɨ amɨghɨrɨ,</q1>
<q2>an an ikɨtɨ a gumazamizibar ganam.</q2>
<q2>Eghtɨ an nɨghnɨzir gavgavir arazir aghuim gamim, mati nim gumazimɨn evarim avara,</q2>
<q2>an an ikɨtɨ a uan ingangarim damuvɨra ikiam.</q2>
<q1>Eghtɨ afiar atiaba ko sipsipɨn nguziba uari inigh deraghvɨra ikiam,</q1>
<q2>eghtɨ lepatba da kaziar ekiabar mɨn gari, da memen nguziba ko dakuam.</q2>
<q1>Eghtɨ bulmakaun nguziba ko laionɨn igiaba daru egh uari nigh damam,</q1>
<q2>eghtɨ borir dozir mam men gan men aku men faragh mangam.</q2>
<q1>Eghtɨ bulmakauba ko beaba uari inigh damɨtɨ,</q1>
<q2>men nguziba uari inigh dakuam.</q2>
<q1>Eghtɨ laionba bulmakaubar mɨn dadabar amam.</q1>
<q1>Eghtɨ borir dozir oteba apavɨra itiba,</q1>
<q2>me kuruzir imeziba itibar mozibar boroghɨra ikararangam.</q2>
<q2>Eghtɨ borir oteba ataghiziba, uan dafariba isɨ kuruzir kuraba itir mozibar aven dar arɨgh, egh deraghvɨra ikiam.</q2>
<q1>Dughiar kamɨn, nguazimɨn itir gumazamiziba bar deraghvɨra Ikiavɨra Itir God gɨfogham.</q1>
<q2>Eghtɨ fofozir kam, nguazimɨn oteviba bar dagh izɨvagham, mati ongarim bar ghua uan danganimra tu.</q2>
<q1>Kamaghɨn damutɨ, gumazamizir God baghavɨra itir mɨghsɨamɨn itiba, me bar moghɨra uari inigh deraghvɨra ikɨva,</q1>
<q2>tav paz tav damuan kogh me gasɨghasɨghan kogham.</q2>
<q1>Eghtɨ dughiar kamɨn, atrivir igiam, Jesin ovavir boribar tongɨn otogh, mati temer ghuzir igiam temer dakar kamɨn oto.</q1>
<q2>Eghtɨ gumazamiziba bar, an gantɨ, a me bagh ababanimɨn mɨn ikiam.</q2>
<q1>Eghtɨ gumazir kamra, kantribar gumazamiziba, a bagh izɨ a baghɨvɨra ikiam.</q1>
<q2>Eghtɨ an Dɨpenir an avughsɨ ikiamim bar gavgavigh, iziar bar ekiam ikɨtɨ an angazangarim bar me gisiragham.</q2>
<s2>Kar Godɨn Akam.</s2>
</twocol>
<ms>SAM <rq>Sam 72:1-2, 7-8, 12-13, 17</rq></ms>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<q1>O God, nɨ atrivim uan arazir aghuiba, deravɨrama a geghan.</q1>
<q2>Eghtɨ a kotɨn aven deragh gumazamiziba tuisɨgham.</q2>
<q2>Nɨn kotiar araziba, da bar guizbangɨra zui,</q2>
<q2>egh nɨ atrivir kamɨn akuraghtɨ an kotiar araziba guizbangɨra mangɨ.</q2>
<q1>Eghtɨ a nɨn gumazamiziba ko gumazir onganarazibagh amiba,</q1>
<q2>an arazir aghuimra, me gativagh,</q2>
<q2>guizɨn arazimɨn gɨn mangɨ men araziba tuighsɨgham.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<q1>A ikɨvɨra ikiamin dughiar kam, gumazamiziba arazir aghuimra gɨn mangam.</q1>
<q2>Iakɨnim isiraghavɨra itir dughiamɨn, dabirabir aghuim otiv mangɨvɨra ikiam.</q2>
<b/>
<q1>An atrivimɨn ikɨ gumazamizir ongarimɨn roghɨra itiba ko saghon itiba, me gativagh men ganam.</q1>
<q2>Eghtɨ an nguazir oteviba, Yufretisɨn dɨpamɨn ikegh mangɨ nguazir kam bar an mangam.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<q1>Guizbangɨra, an onganarazibagh amir gumazibar dɨmdiaba baragha men akurvasi.</q1>
<q2>Gumazir onganarazibagh amua ikia akurvaziba men puvatɨziba,</q2>
<q2>a uabɨ men akurvasi.</q2>
<q1>Gumazir onganarazibagh amua gavgaviba puvatɨziba,</q1>
<q2>a men apangkufi.</q2>
<q2>Gumazir biziba puvatɨziba a ua me isi.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<q1>Gumazamiziba, atrivir kamɨn ziam gɨn amangan kogham.</q1>
<q2>Dughiaba bar, aruem tɨghar maghɨn anangtɨ, gumaziba ziar ekiam atrivir kam danɨngam.</q2>
<q2>Egh gumazamiziba an ziam fam.</q2>
<q1>God deragha atrivim gamir arazir kam bagh,</q1>
<q2>me uaghan God kamaghɨra deragh me damusɨ me an azangsɨgham.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<ms>2. RIT <rq>Ro 15:4-9</rq></ms>
<mr>Akar dapanim: E Godɨn mɨzuam tuivigh gavgavightɨ, a izɨva e iniam. '</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Godɨn mɨgɨrɨgɨar me fomɨra Godɨn Akɨnafarimɨn osiriziba, da bar en sure damuasa me ada osiri. Mɨgɨrɨgɨar kam e damutɨ, e nɨmɨra ikɨ, osɨmtɨziba aterɨva tugh gavgavigh God e danɨngamin bizir aghuiba bagh mɨzuamam. Datɨrɨghɨn kɨ ia bagha God ko mɨgɨa ghaze, God uabɨ e gamima, e nɨmɨra ikia osɨmtɨziba atera tugha gavgafi. Egh a ia damutɨ, ia Krais Iesus amizir arazibar gɨn mangɨ, egh tuavir kamɨn ia igharaz darazi ko navir vamɨra ikiam. Kamaghɨn kɨ ia bagh Godɨn azangsɨghtɨ, ia navir vamɨra ikɨva bar moghɨra uari inigh Godɨn ziam fam, an en Ekiam Krais Iesusɨn Afeziam.</p>
<p>Kamaghɨn amizɨ, gumazamiziba Godɨn ziam fɨsɨ, ia Kraisɨn adarasi ia uarira uari inigh bar akongegh. Krais ia inigha aven izezɨ moghɨn, ia igharaz darazi inigh aven izɨ bar akongegh. Kɨ ia mɨgei, Krais Judabar ingangarir gumazimɨn oto. A nɨghnɨzir kam faraghavɨram an iti, a kamaghɨn men akagham, God mɨkemezir akaba da bar guizbangɨra. Da kamakɨn, God en ovaviba ko amizir akar dɨkɨrɨziba, da guizbangɨra otivigham. Krais uaghan kamagh sua, a Kantrin Igharazibar Gumazibar amightɨ, me Godɨn apangkuvim bagha an ziam fam. Godɨn Akɨnafarim bizir kam kamaghɨn a mɨgei,</p>
<q>“Kamaghɨn amizɨ, kɨ Kantrin Igharazibar Gumazibar tongɨn ikɨva nɨ mɨnabam.</q>
<q2>Egh kɨ nɨn ziam fɨva ighiabar amuam.”</q2>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia Ekiam bagh tuaviba azenɨva, a bagh tuavibar kɨr, eghtɨ gumazamiziba bar gantɨ, God uam e niam.</p3>
<p2>Aleluya.</p2>
<ms>GUTNIUS <rq>Mt 3:1-12</rq></ms>
<mr>Akar dapanim: Ia navibagh iragh. Godɨn Bizibagh Ativamin Dughiam a roghɨra izegha gɨfa.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Dughiar kamnaghɨn Gumaziba Ruer Gumazim Jon izava, Judian gumaziba itir puvatɨzir danganimɨn ikia akam akuri. Egha ghaze, “God Bizibagh Ativamin Dughiam, a roghɨra ize. Kamaghɨn amizɨ, ia navibagh iragh.”* Godɨn akam inigha izir gumazim Aisaia fomɨra Jonɨn gun mɨgɨa ghaze, “Gumazir tiarir mam gumaziba puvatɨzir danganimɨn dia ghaze, ‘Ia Ekiam baghɨva tuaviba azenɨva, dar kɨr.’<glue width="0.2em" />”</p>
<p>Jon kemelɨn arɨziba ingarizir korotiaba aghuigha asɨzir inim uan ivariam ike. An odeziba ko ruarimɨn haniba api.* Ezɨ gumazamiziba, me Jerusalemɨn nguibar ekiam ko Judian Distrigh ko Jordanɨn danganimɨn ikegha, bar a bagha zui. Me iza uan arazir kurabar gun mɨgeima, Jon Jordan dɨpamɨn me rue.</p>
<p>Egha a gari, Farisiba ko Sadyusibar men avɨrim a gumaziba ruer danganimɨn izi. Ezɨ a kamaghɨn me mɨgei, “Ia kuruzir divir anababa, tina ia mɨkemezɨ, ia Godɨn anɨngagharir gɨn izamimɨn arɨ mangasa? Ia navim gɨrazir arazibar amu. Egh ia pura uarigh nɨghnɨgh suam ‘E Abrahamɨn ovaviba.’ Kɨ ia mɨgei, God dagɨar kabara amightɨ da Abrahamɨn ovavibar mɨn otivighamin gavgavim iti. Sobiam datɨrɨghɨn temer povibar iti, eghtɨ temer dagher ovɨzir aghuiba itir puvatɨziba, God bar da okeghɨva da isɨva avim mɨkɨnam.</p>
<p>“Ezɨ kɨ ia navibagh irazir arazim akakaghasa kɨ dɨpamɨn ia rue. Ezɨ nan gɨn izir gumazim, an gavgavim nan gavgavim gafira. Ezɨ kɨ an dagarir asuabar ateramin gavgaviba puvatɨ. Gumazir kam Godɨn Duam ko avimɨn ia ruam. A witba mɨsevir savol an agharimɨn iti, eghtɨ a uan witba mɨsɨva dar daghebar arɨghɨva, witba mɨsevir dɨpenimɨn witɨn mɨseviba aviva, egh dar mɨseviba avir munger puvatɨzimɨn da akuntɨma, da isiam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 3 bilong Atven" />
<ms1>Sande 3 bilong Atven</ms1>
<ms>1. RIT <rq>Ais 35:1-6, 10</rq></ms>
<mr>Akar dapanim: God ua izɨ ua ia iniam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Danganir gumaziba puvatɨziba, ko nguazir mɨsɨngiziba, da bar akuegham.</q1>
<q2>Akɨmarir aghuiba otivigh danganir gumaziba puvatɨziba avaraghtɨ, da bar akongegham.</q2>
<q1>Egh nguazir mɨdiarir kam, akɨmarir avɨriba an otogh onegh eghtɨ an ganganim bar deraghtɨ,</q1>
<q2>a bar akuegh pamten dɨmɨva arangam.</q2>
<q1>Ikiavɨra Itir Godɨn gavgavim ko angazangarim Lebanonɨn ruarir ekiam ko Saronɨn danganir zarim damutɨ aningɨn ganganim bar deragham.</q1>
<q2>Ezɨ kamaghɨra, God uaghan nguazir mɨdiarim damightɨ an ganganim aningɨn mɨn otogham.</q2>
<q1>Eghtɨ gumazamiziba Ikiavɨra Itir Godɨn angazangarim ko gavgavimɨn ganɨva egh uaghan en Godɨn ziar ekiamɨn gantɨ,</q1>
<q2>an atrivir kurkazir aghuimɨn mɨn ikiam.</q2>
<q1>Ia atiatim itir gumazamizibar amutɨ, me atiatingan kogh tuivigh gavgavigh ikɨ.</q1>
<q2>Egh gavgaviba puvatɨzir gumazamiziba gavgavim me danɨng.</q2>
<q1>Ia gumazamizir atiatiba me mɨkɨm suam,</q1>
<q2>“Ia tuivigh gavgavigh, egh atiatingan markɨ.</q2>
<q2>Ian God izɨ ian akuragh, egh ivezir kuram isɨ ian apanibar anɨngɨva bar me gasɨghasigham.”</q2>
<b/>
<q1>Dughiar kamɨn, gumazir damazir okavɨrɨziba ua gantɨ,</q1>
<q2>gumazir biziba barazir puvatɨziba, ua da baragham.</q2>
<q1>Eghtɨ gumazir suer ikuraba, uari akun mavanang izighram, mati ruarimɨn itir asɨzir mam, me dia a garɨsi.</q1>
<q2>Eghtɨ gumazir mɨgeir puvatɨziba, me pamten dɨm egh bar akuegham.</q2>
<q1>Eghtɨ dɨpaba otiv gumaziba puvatɨzir danganibar mangɨ,</q1>
<q2>egh nguazir mɨsɨngizibar itir fanebar ivemar magɨram.</q2>
<q1>Eghtɨ gumazamizir Ikiavɨra Itir God men akuragha ua iniziba, me ua izɨ,</q1>
<q2>Saionɨn mɨghsɨamɨn boroghɨn izɨva, bar akongegh tiariba akarva tuavir kamɨn izɨ ongam.</q2>
<q1>Egh me dabirabir bar aghuim ikɨ, eghtɨ me bar akongezir arazir kam a men ikɨ me gizɨvagh kamaghɨra ikiam.</q1>
<q2>Eghtɨ mɨzaziba ko osɨmtɨziba arɨ mangɨ ua men ikian kogham.</q2>
<s2>Kar Godɨn Akam.</s2>
</twocol>
<ms>SAM <rq>Sam 146:6-10</rq></ms>
<s1>Ia akam ikaragh: Ekiam, nɨ izɨ uam e iniam.</s1>
<q2>God dughiabar zurara bizir a gun mɨkemegha gɨvazibar gɨn ghua dagh ami.</q2>
<q1>A gumazir gavgaviba puvatɨziba, a deragha me gamizɨ, me dera.</q1>
<q2>A mɨtiriaba aziba, dagheba isa me ganɨdi.</q2>
<q1>A kalabuziar gumaziba fɨri,</q1>
<q2>me kalabus ataghragha azenibar izi.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<q1>A gumazir damazir okavrɨzibagh amima, me datɨrɨghɨn ua gari,</q1>
<q2>Gumazamizir, men apaniba me abɨniziba, a ua me fava gavgavim me ganɨdi.</q2>
<q1>Ikiavɨra Itir God, an damazimɨn derazɨ darazi, a bar me gifonge. Kantrin igharazibar gumazir en nguazimɨn itiba, Ikiavɨra Itir God deragha men gari. Amizir paba ariaghreziba ko, borir afeziaba ariaghreziba, a me fava men akurvasi.</q1>
<q2>A gumazir arazir kurabagh amiba, a men tuaviba apaghapaki.</q2>
<s1>Ia akam ikaragh: Arazir aghuiba ko dughiar aghuim zurara ikiam.</s1>
<par/><goodbreak/>
<q1>Ikiavɨra Itir God, Atrivimɨn ikɨ mamaghɨra ikiam.</q1>
<q2>Ia Saionɨn gumazamiziba,</q2>
<q2>ian God, a Atrivimɨn ikɨ, zurara ikɨvɨra ikiam.</q2>
<b/>
<q1>Aleluia! E bar Ikiavɨra Itir Godɨn ziam fam!</q1>
<s1>Ia akam ikaragh: Ekiam, nɨ izɨ uam e iniam.</s1>
<par/><goodbreak/>
<ms>2. RIT <rq>Je 5:7-10</rq></ms>
<mr>Akar dapanim: Ia gavgavim uan navibar anɨng egh nɨmɨra ikɨ osɨmtɨziba ater. Ekiam ua izamin dughiam a roghɨra ize.</mr>
<s1>Akar kam, akɨnafarir Jems osirizimɨn aven iti.</s1>
<twocol>
<p>Kamaghɨn amizɨma, nan adarasi, ia tuivigh gavgavigh osɨmtɨziba aterɨva egh Ekiam mɨzuamtɨ a ua izam. Ia fo, gumazir azenim itim, a dagher aghuiba an azenimɨn aghungasa an adav zuai. Egha a gavgavim uan navim ganɨga egha aghumra ikiava amozim ko aruem mɨzuai, aning uan ingangarim faragh a damuam. Eghtɨ a gɨn dagheba iniam. Ezɨ ia uaghan gavgavim uan navibar anɨngɨva egh aghumra ikɨva egh osɨmtɨzir ia bativim ater. Ia fo, Ekiam Izamin Dughiam a bar roghɨra ize. Kamaghɨn amizɨma ia tuivigh gavgavigh ikɨ. Nan adarasi, ia Godɨn gumazamizir igharazibar atarɨva egh akɨribar me mɨkɨman markɨ. Ia fo, ia kamaghɨn damutɨma, God jasɨn mɨn otoghɨva ian arazir kuraba tuisɨgham. Ia oragh, jasɨn kam a tiar akamɨn tughav iti! Nan adarasi, ia fomɨra Godɨn akam inigha izir gumazir Ekiamɨn ziamɨn akam akuniziba, ia me gɨnɨghnɨgh. Apaniba arazir kurabar me gami, ezɨ me tuivigha gavgavigha osɨmtɨzir kam ateri. Ia men arazir kam inigh, egh men gɨn mangɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiamɨn Duam nan iti, an akar aghuim onganarazibav mɨkɨmasa na amada.</p3>
<p2>Aleluya.</p2>
<ms>GUTNIUS <rq>Mt 11:2-11</rq></ms>
<mr>Akar dapanim: Nɨ ti gumazir God amangasa akam akɨrizir kam, o e ti gumazir igharazitam mɨzuamam?</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Jon kalabusɨn ikia kamaghɨn God Ua Gumazamiziba Iniasa Mɨsevezir Gumazimɨn ingangariba baregha uan suren gumaziba a bagha me amada. Egha me mɨgɨa ghaze, ia mangɨ kamaghɨn Iesusɨn azang, “Ti nɨrara, gumazir God faragha amangasa mɨkemezim? O, e ti ua gumazir igharazitam mɨzuamam?”</p>
<p>Ezɨ Iesus men azangsɨziba ikaragha ghaze, “Ia mangɨ, bizir ia garava orazibar gun Jon mɨkɨm suam, ‘Gumazir damazir okavɨrɨziba ua gari, ezɨ gumazir suer amɨrɨziba uam arui. Ezɨ gumazir lepa itiba ua zuegha dera, ezɨ gumazir kuarir orazir puvatɨziba uam orasi. Ezɨ ovengezir gumaziba ua dɨkavima, ezɨ gumazir onganarazibagh amiba akar aghuim barasi.’* Gumazir nan ganigha nɨghnɨzir gavgavim nan itim, an nɨghnɨzir gavgavim ikɨvɨra ikɨ, eghtɨ an navir averiam deraghtɨ a bar akuegham!”</p>
<p>Ezɨ Jonɨn suren gumaziba an ategha ghuezɨma, Iesus an gun gumazamizibav gei, “Ia gumaziba itir puvatɨzir danganimɨn ghua tizimɨn ganasa ghue? Ia ti ghurunir amɨnim vaimɨn ganasa ghue? Puvatɨ. Ia tizimra ganasa ghue? Ia ti gumazir korotiar aghuiba aghuizɨtamɨn ganasa ghue? Puvatɨ. Gumazir korotiar aghuiba azuiba, atrivibar dɨpenibar iti. Ezɨ ia tizimɨn ganasa ghue? Ia Godɨn akam inigha izir gumazitamɨn ganasa ghue? Bar guizbangɨra! Ki ia mɨgei, Godɨn akam inigha izir gumazir kam, a Godɨn akam inigha izir gumazir igharaziba, bar me gafira. Gumazir kam baghavɨra Godɨn Akɨnafarim mɨgɨa ghaze, ‘Ia oragh. Kɨ uan abuir gumazim amadaghtɨma, a faragh mangɨva nɨ bagh tuavim akɨram.’ Kɨ guizbangɨra ia mɨgei, Jon Gumazibar Ruer Gumazim, gumazir nguazimɨn itiba, bar me gafira. Ezɨ gumazir God Bizibagh Ativamin Dughiamɨn aven ikia ziaba bar puvatɨzim, a bar Jon gafira.</p>
<s2>Kar, Krais Iesusɨn Akar Aghuim</s2>
</twocol>
<eject/>
<info category="h" value="Sande 4 bilong Atven" />
<ms1>Sande 4 bilong Atven</ms1>
<ms>1. RIT <rq>Ais 7:10-14</rq></ms>
<mr>Akar dapanim: Amizir igiar gumazitam ko akuizir puvatɨzir mam, navim adai, egh a borir otaritam batam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>Egha Ikiavɨra Itir God, uam akar igharazim isa Ahas ganɨngi. A kamaghɨn Ahas mɨkɨmasa Aisaia mɨkeme, “Nɨ Ikiavɨra Itir God, nɨn God, an azaraghtɨ, an ababanir arazitam akagh. Nɨ ababanir manatamɨn gansɨ ifongegh an azaragh. Egh nɨ ababanir gumaziba ovea ghua itir nguibamɨn tam nɨn akagham, o ababanir overiamɨn ikegh izam, o danganir manam nɨ ifongezim, nɨ puram azaraghtɨ God nɨn akagham.”</p>
<p>Ezɨ Ahas ghaze, “Kɨ mirakelɨn tamɨn gansɨ azangsɨghan kogham. Kɨ Ikiavɨra Itir Godɨn gavgavim ko araziba, dar gan da tuighsɨghan aghua.”</p>
<p>Ezɨ Aisaia an akam ikaragha ghaze, “Ia Atrivim Devitɨn ovavir boriba, ia bar deraghvɨram oragh! Ian araziba gumazamizibagh amima me bar ian amɨra. Eghtɨ ia uaghan nan God, kamaghɨram a damutɨ a ti ian amɨragham, o? Kamaghɨn, Ekiam uabɨ ababanir tam nɨn akagham. Ababanir kam kamakɨn. Amizir igiam navim asegh, otarim bategh, egh iziam Emanuel a datɨgham.”</p>
<s2>Kar Godɨn Akam.</s2>
</twocol>
<ms>SAM <rq>Sam 24:1-6</rq></ms>
<s1>Ia akam ikaragh: Ekiam mar aven mangɨ, an atrivir faraghavɨra itim.</s1>
<q1>Nguazir kam ko bizir an itiba bar,</q1>
<q2>da bar Ikiavɨra Itir Godɨn bizibara.</q2>
<q2>Ezɨ nguazimɨn itir gumazamiziba bar, uaghan an bizibara.</q2>
<q1>An ongarir konibar aven mati akɨnir guariba asegha,</q1>
<q2>nguazimɨn ingarigha a isava dɨpar kabagh isɨn anefazɨ a bar gavgafi.</q2>
<s1>Ia akam ikaragh: Ekiam, nɨ izɨ uam e iniam.</s1>
<par/><goodbreak/>
<q1>Tinara, Ikiavɨra Itir Godɨn mɨghsɨamɨn ghuavanangam?</q1>
<q2>Tinara, an Dɨpenimɨn aven mangam?</q2>
<q1>Gumazir kamagh amiba, merara an aven mangam.</q1>
<q2>Men navir averiaba ko, me amir araziba ko, nɨghnɨziba zue, egha asebar ziaba fer puvatɨgha,</q2>
<q2>igharaz darazi ko akam akɨrigha egh gɨn me gifarir puvatɨ.</q2>
<s1>Ia akam ikaragh: Ekiam, nɨ izɨ uam e iniam.</s1>
<par/><goodbreak/>
<q1>Kamagh amir darasi, Ikiavɨra Itir God deragh me damu, ua me inigh men akuragh me dɨpon suam,</q1>
<q2>me nan damazimɨn dera, egha osɨmtɨziba puvatɨ.</q2>
<q1>Gumazir kamagh amiba, kar me God buri.</q1>
<q2>Me Jekopɨn God, bar an boroghɨra ghua a baghavɨra iti.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Ekiam mar aven mangɨ, an atrivir faraghavɨra itim.</s1>
<par/><goodbreak/>
<ms>2. RIT <rq>Ro 1:1-7</rq></ms>
<mr>Akar dapanim: Godɨn Otarim Krais Iesus, an Atrivim Devitɨn ikɨzimɨn iti.</mr>
<s1>Pol Romba bagha osirizir akɨnafarimɨn dɨbobonim.</s1>
<s2>Kar Godɨn Akam.</s2>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Amizir igiar gumazitam ko akuizir puvatɨzir mam otaritam bategham, an iziam Emanuel, an mɨngarim kamakɨn, God e ko iti.</p3>
<p2>Aleluya.</p2>
<ms>GUTNIUS <rq>Mt 1:18-24</rq></ms>
<mr>Akar dapanim: Iesusɨn amebam Maria, me Josepɨn ikiasa a ginaba, a Devitɨn adarazir gumazim.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Krais Iesus otozir eghaghanimra kara, a God Uam e Iniasa Mɨsevezir Gumazim. An amebam Maria, me Josepɨn ikiasa a ginaba. Egha aning tɨghar uaning inigh ikiasava amima, Maria navim asangi. Godɨn Duamra borim a gatɨ. Ezɨma Josep Godɨn damazim derazir gumazim an averara Maria ataghraghasa nɨghnɨsi. An azenimɨn Maria aghumsɨzim a danɨngan aghua. Egha a kamaghɨn nɨghnɨgha itima Ekiamɨn enselɨn mam irebamɨn kamaghɨn a mɨgei, “Josep, nɨ Devitɨn ovavim, nɨ atiatingan markɨ. Nɨ Maria inigh an ikɨ. A navim asangizir borim, a Godɨn Duam da ize. An otarim bateghtɨma, eghtɨ a uan gumazamizibar arazir kuraba gɨn amadagh men akurvagham. Kamaghɨn nɨ ziam Iesus a datɨgh.”*</p>
<p>Arazir kabanagh kamaghɨn otiva, egha Godɨn akam inigha izir gumazir mamɨn mɨgɨrɨgɨamɨn mɨraram otifi. A kamagh mɨkeme, “Amizir gumazitam ko akuizir puvatɨzim navim asegh, otaritam bategham. Eghtɨ me ziar kam Emanuel a darɨgham, ziar kamɨn mɨngarim kara, ‘God e ko iti.’<glue width="0.2em" />” Ezɨ Josep daguraguimɨn dɨkavigha, Ekiamɨn ensel irebamɨn aven a mɨkemezɨ moghɨn, ghua Maria inigha an iti.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PESTODE BILONG KRISMAS" />
<ms1>PESTODE BILONG KRISMAS</ms1>
<ms2>VIJIL MISA (DESEMBA 24)</ms2>
<ms>1. RIT <rq>Ais 62:1-5</rq></ms>
<mr>Akar dapanim: Ekiam, nɨ bagha navir aghuim ikia nɨ bagha bar akonge.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Kɨ Saionɨn nguibam bagh pamtemɨn Ekiamɨn mɨkɨmvɨra ikɨtɨ a deravɨra a damuam.</q1>
<q2>Guizbangɨra, kɨ Jerusalemɨn nguibam gɨnɨghnɨghɨvɨra ikɨ, egh kamaghɨn kɨ akam dukuaghan kogham. Bar puvatɨgham.</q2>
<q2>Egh kɨ Ekiamɨn dɨmvɨra ikɨ mangɨtɨ, arazir aghuimɨn dughiam nan gumazamizibar otogham, mati aruemɨn angazangarim mɨzarazimɨn otifi.</q2>
<q2>Kɨ Ekiamɨn dɨmvɨra ikɨ, mangɨ dughiar God Jerusalemɨn akurvaghamim otogham, mati adenir angazangarir dɨmagarimɨn otivim.</q2>
<q1>Eghtɨ kantrin igharazibar gumazamiziba gantɨ, God nɨn akurvagh egh suam, nɨ an damazimɨn dera.</q1>
<q2>Eghtɨ atriviba gantɨ, God gavgavim ko ziar ekiam isɨ nɨ danɨngam.</q2>
<q2>Egh me iziar igiam nɨ darɨgham, kar iziar Ikiavɨra Itir God uabɨ nɨ danɨngamim.</q2>
<q1>Eghtɨ nɨ atrivimɨn dapanir asuar aghuimɨn mɨn ikiam, me bar deraghavɨram an kurke.</q1>
<q2>Eghtɨ Ikiavɨra Itir God, ian God, dapanir asuar aghuir kam uan dafarimningɨn an suiragham.</q2>
<q1>Eghtɨ gumaziba ua kamaghɨn nɨ dɨponan kogh suam, “Ekiam anetegha gɨfa.”</q1>
<q2>Egh nɨn nguazim me ua kamaghɨn a dɨponan kogh suam, “Nguazir kam, gumaki, a bar ikuvigha pura iti.” Puvatɨ.</q2>
<q2>Me iziar igiam kamaghɨn nɨ dɨpon suam, “Kɨ bar a gakonge.”</q2>
<q2>Egh nɨn nguazim me kamaghɨn a dɨponam, “An amizir pamɨn itimɨn mɨn iti.”</q2>
<q2>Me kamaghɨn fogham, Ikiavɨra Itir God navir aghuim nɨn ikiava, egha nɨ bagha bar akonge. Ezɨ nɨn nguazim mati amizim, an pam uam a ini.</q2>
<q1>Egh nɨn otariba nɨ inigh, nɨ ko deraghvɨra ikiam, mati gumazir igiam amizir igiamɨn ikia, aning uaning ko deravɨra iti.</q1>
<q2>Guizbangɨra, nɨn God bar nɨ gakuegham, mati gumazim igiamra amuimɨn ikia uan amuim gakonge.</q2>
<s2>Kar Godɨn Akam.</s2>
</twocol>
<ms>SAM <rq>Sam 89:4-5, 16-17, 27, 29</rq></ms>
<s1>Ia akam ikaragh: Ekiam, kɨ nɨn apangkuvir arazim bagha bar akuegha ighabagh ami.</s1>
<q1>Nɨ kamaghɨn mɨgɨa ghaze, “Kɨ gumazir mam ginabagha a koma akar gavgavir dɨkɨrɨzim gami.</q1>
<q2>Kɨ uan ingangarir gumazim Devit ko, akar gavgavim gamigha gɨfa.</q2>
<q1>Kɨ kamaghɨn a mɨgɨa ghaze, ‘Nɨn adarazira, zurarama atrivibar otivam.</q1>
<q2>Nɨn adarazir aven atrivitam otogh, ikɨ mamaghɨra ikiam.’<glue width="0.2em" />”</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Ekiam mar aven mangɨ, an atrivir faraghavɨra itim.</s1>
<par/><goodbreak/>
<q1>O Ikiavɨra Itir God, gumazamizir ighiabagh amua nɨn ziam feba, me bar akongegh.</q1>
<q2>Nɨn angazangarim me gisirazɨ moghɨn, nɨ bar me gifuegha men boroghɨra iti.</q2>
<q1>Nɨ bar deravɨra me gamima,</q1>
<q2>me bar akuegha dɨmagariba ko aruebar nɨn ziam fa ighiabagh ami.</q2>
<s1>Ia akam ikaragh: Ekiam mar aven mangɨ, an atrivir faraghavɨra itim.</s1>
<par/><goodbreak/>
<q1>A kamagh na mɨkɨm suam, Nɨ nan God nan afeziam. Kɨ zurara an apangkuv an akurvagh mamaghɨra ikiam.</q1>
<q2>Kɨ a ko Akar Gavgavir Dɨkɨrɨzim damightɨ,</q2>
<q2>akar gavgavir dɨkɨrɨzir kam, gavgavigh ikɨ mamaghɨra ikiam.</q2>
<s1>Ia akam ikaragh: Ekiam mar aven mangɨ, an atrivir faraghavɨra itim.</s1>
<par/><goodbreak/>
<ms>2. RIT <rq>Ap 13:16-17, 22-25</rq></ms>
<mr>Akar dapanim: Pol, a Kraisɨn gun mɨgɨa ghaze, a Devitɨn borim.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pol dɨkavighava, uan dafarimɨn me aminiva, kamaghɨn mɨgɨa ghaze, “Ia Israelɨn gumaziba ko Kantrin Igharazibar Gumaziba, Godɨn apengan ikiava uari isava God ganɨdi, ia na baragh! Dughiar kamɨn me Israelɨn ikiava, Israelbar God en ovaviba amɨseveghava, gumazibagh amim me bar avɨraseme. Eghava a uan gavgavimɨn Isipɨn me inighava azenim gatɨ. Fomɨra Israelɨn gumazamizibar God en ovaviba amɨsevezɨma, kamaghɨn me an gumazamizibara. Egha gɨn me uan nguibam ategha ghua Isipɨn kantrin ghue. Egha dughiar kamɨn God me gamima men dɨbobonim bar pɨn ghua, me bar avɨraseme. Ezɨma gɨn God uan gavgavimɨn Isipɨn me inighava azenim gatɨ.</p>
<p>God Sol agɨvaghava, Devit amɨsevezɨma an an danganim inighava atrivimɨn oto. Ezɨma a Devitɨn gun me mɨgei, ‘Kɨ Devitɨn gani, Jesin otarim, gumazir kɨ bar ifongezim, a bar bizir kɨ ifongezibar amuam.’</p>
<p>God fomɨra akam akɨrɨzir moghɨn, God gumazir mam amadazɨ a Israelɨn ize. A Iesus, Devitɨn ovavir mam, en Akurvazir Gumazim.</p>
<p>Iesus tɨghar izamin dughiamɨn, Jon faragha izava navibagh iraghamin akam ko rurumɨn akamɨn Israelɨn gumazibav gei. Jonɨn ingangarir dughiam gɨvasava amima, a kamaghɨn me mɨgei, ‘Ia ghaze, kɨ tina? Kɨ gumazir ia mɨzuaim puvatɨ. A nan gɨn izi. Kɨ an dagarir asuabar beniba fɨran kogham. Kɨ gumazir kɨnim.’</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Nguazimɨn osɨmtɨziba gurumɨzaraghan gɨvagham. Eghtɨ gumazir en akuragha ua e inzɨm an atrivimɨn ikiam.</p3>
<p2>Aleluya.</p2>
<ms>GUTNIUS (Longpela Rit) <rq>Mt 1:1-25</rq></ms>
<mr>Akar dapanim: Kar, Iesus Kraisɨn ovavibar eghaghanim.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Kar Krais Iesusɨn inaziba ko ovavibar eghaghanim. Iesus a Devitɨn ovavim. Ezɨ Devit Abrahamɨn ovavim. Abraham Aisakɨn afeziam. Ezɨ Aisak, Jekopɨn afeziam. Ezɨ Jekop Juda ko an aveghbuabar afeziam.* Ezɨ Juda, Peres ko Seran afeziam. Aningɨn amebam Tamar. Ezɨ Peres Hesronɨn afeziam, Ezɨ Hezron, Ramɨn afeziam. Ezɨ Ram Aminadapɨn afeziam, Ezɨ Aminadap Nasonɨn afeziam; Ezɨ Nason Salmonɨn afeziam. Ezɨ Salmon Boasɨn afeziam. An amebam Rahap. Ezɨ Boas Obetɨn afeziam, an amebam Rut. Ezɨ Obet Jesin afeziam, Ezɨ Jesi Atrivim Devitɨn afeziam.</p>
<p>Ezɨ Devit Solomonɨn afeziam, an amebam Urian amuim.* Ezɨ Solomon Rehoboamɨn afeziam. Ezɨ Rehoboam Abiyan afeziam, Ezɨ Abiya Asan afeziam. Ezɨ Asa Jehosafatɨn afeziam. Ezɨ Jehosafat Jehoramɨn afeziam. Ezɨ Jehoram Usian afeziam. Ezɨ Usia Jotamɨn afeziam. Ezɨ Jotam Ahasɨn afeziam. Ezɨ Ahas Hesekian afeziam. Ezɨ Hesekia Manasen afeziam. Ezɨ Manase Emonɨn afeziam. Ezɨ Emon Josaian afeziam. Ezɨ Josaia Jehoiakin ko an aveghbuar mabar afeziam. Dughiar kamɨn Israelia ghua Babilonɨn kalabusɨn ghue.</p>
<p>Ezɨ me Babilonɨn kalabusɨn ghuezɨ, gɨn Jehoiakin Sealtielɨn afeziam. Ezɨ Sealtiel Serubabelɨn afeziam. Ezɨ Serubabel Abiutɨn afeziam. Ezɨ Abiut Eliakimɨn afeziam. Ezɨ Eliakim Asorɨn afeziam. Ezɨ Asor Sadokɨn afeziam. Ezɨ Sadok Akimɨn afeziam. Ezɨ Akim Eliutɨn afeziam. Ezɨ Eliut Eleasarɨn afeziam. Ezɨ Eleasar Matanɨn afeziam. Ezɨ Matan Jekopɨn afeziam. Ezɨ Jekop Josepɨn afeziam, a Marian pam.</p>
<p>Ezɨ Maria Iesus bate, ezɨ me ziar kam Krais a gatɨ. A Gumazir God Uam E Iniasa Mɨsevezim. Kamaghɨn Abrahamɨn dughiamɨn ikegha ghua Atrivim Devitɨn dughiamɨn tu, 14 plan ovaviba otifi. Ezɨ Devitɨn dughiamɨn ikegha ghua dughiar Israelia Babilonɨn nguibamɨn Kalabusɨn ikezim, 14 plan ovaviba otifi. Ezɨ dughiar me kalabusɨn ikezimɨn ikegha ghua God Uam E Iniasa Mɨsevezir Gumazim, Kraisɨn dughiamɨn tuzim, uaghan 14 plan ovaviba otifi.</p>
<p>Krais Iesus otozir eghaghanimra kara, a God Uam e Iniasa Mɨsevezir Gumazim. An amebam Maria, me Josepɨn ikiasa a ginaba. Egha aning tɨghar uaning inigh ikiasava amima, Maria navim asangi. Godɨn Duamra borim a gatɨ. Ezɨma Josep Godɨn damazim derazir gumazim an averara Maria ataghraghasa nɨghnɨsi. An azenimɨn Maria aghumsɨzim a danɨngan aghua. Egha a kamaghɨn nɨghnɨgha itima Ekiamɨn enselɨn mam irebamɨn kamaghɨn a mɨgei, “Josep, nɨ Devitɨn ovavim, nɨ atiatingan markɨ. Nɨ Maria inigh an ikɨ. A navim asangizir borim, a Godɨn Duam da ize. An otarim bateghtɨma, eghtɨ a uan gumazamizibar arazir kuraba gɨn amadagh men akurvagham. Kamaghɨn nɨ ziam Iesus a datɨgh.”*</p>
<p>Arazir kabanagh kamaghɨn otiva, egha Godɨn akam inigha izir gumazir mamɨn mɨgɨrɨgɨamɨn mɨraram otifi. A kamagh mɨkeme, “Amizir gumazitam ko akuizir puvatɨzim navim asegh, otaritam bategham. Eghtɨ me ziar kam Emanuel a darɨgham, ziar kamɨn mɨngarim kara, ‘God e ko iti.’<glue width="0.2em" />” Ezɨ Josep daguraguimɨn dɨkavigha, Ekiamɨn ensel irebamɨn aven a mɨkemezɨ moghɨn, ghua Maria inigha an iti. A poroghamiba uari isava akuir arazitam Maria gamizir puvatɨgha, ghua an otarim bate. Ezɨ a ziam Iesus a isa a gatɨ.</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 1:18-25</rq></ms>
<mr>Akar dapanim: Kar, Iesus Kraisɨn ovavibar eghaghanim.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Krais Iesus otozir eghaghanimra kara, a God Uam e Iniasa Mɨsevezir Gumazim. An amebam Maria, me Josepɨn ikiasa a ginaba. Egha aning tɨghar uaning inigh ikiasava amima, Maria navim asangi. Godɨn Duamra borim a gatɨ. Ezɨma Josep Godɨn damazim derazir gumazim an averara Maria ataghraghasa nɨghnɨsi. An azenimɨn Maria aghumsɨzim a danɨngan aghua. Egha a kamaghɨn nɨghnɨgha itima Ekiamɨn enselɨn mam irebamɨn kamaghɨn a mɨgei, “Josep, nɨ Devitɨn ovavim, nɨ atiatingan markɨ. Nɨ Maria inigh an ikɨ. A navim asangizir borim, a Godɨn Duam da ize. An otarim bateghtɨma, eghtɨ a uan gumazamizibar arazir kuraba gɨn amadagh men akurvagham. Kamaghɨn nɨ ziam Iesus a datɨgh.”*</p>
<p>Arazir kabanagh kamaghɨn otiva, egha Godɨn akam inigha izir gumazir mamɨn mɨgɨrɨgɨamɨn mɨraram otifi. A kamagh mɨkeme, “Amizir gumazitam ko akuizir puvatɨzim navim asegh, otaritam bategham. Eghtɨ me ziar kam Emanuel a darɨgham, ziar kamɨn mɨngarim kara, ‘God e ko iti.’<glue width="0.2em" />” Ezɨ Josep daguraguimɨn dɨkavigha, Ekiamɨn ensel irebamɨn aven a mɨkemezɨ moghɨn, ghua Maria inigha an iti. A poroghamiba uari isava akuir arazitam Maria gamizir puvatɨgha, ghua an otarim bate. Ezɨ a ziam Iesus a isa a gatɨ.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Pestode bilong Krismas" />
<ms1>Pestode bilong Krismas</ms1>
<sp><who>S:</who></sp>
<ms2>Misa long Nait (Desemba 24)</ms2>
<ms>1. RIT <rq>Ais 9:2-7</rq></ms>
<mr>Akar dapanim: Otarir mam, e bagh otogha gɨfa, an otarir God e ganɨngizim.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Gumazamizir arazir kurabar mɨtatemɨn aven aruiba,</q1>
<q2>me datɨrɨghɨn angazangarir ekiamɨn gari.</q2>
<q1>Me danganir mɨtatemɨn apiaghav ikiava aremeghasava ami,</q1>
<q2>ezɨ datɨrɨghɨn amɨnim tirazɨ angazangarim me gisira.</q2>
<q1>Ikiavɨra Itir God, nɨ uan gumazamizibagh amizima, me bar avɨraseme,</q1>
<q2>Nɨ me gamizɨ, me bar akonge.</q2>
<q1>Me nɨn damazimɨn bar akongezir arazir kam, mati me azenibar dagheba asia da bagha bar akonge.</q1>
<q2>Egha mati mɨdorozir gumaziba mɨdorozim gamigha gɨvagha,</q2>
<q2>bizir me iniziba da tuiragha uari ganɨga bar akonge.</q2>
<q1>Gumazamiziba bar akongezir bizim, a kamakɨn:</q1>
<q2>Nɨ fomɨra Midianɨn kantrin gavgaviba apɨragharɨghizɨ moghɨn, datɨrɨghɨn men apanibar gavgaviba apɨragharigha gɨfa.</q2>
<q1>Guizbangɨra, apaniba faragha nɨn gumazamizibagh ativagha,</q1>
<q2>egha me gamima, me mati bulmakaun mam, gumazim palang isa an akɨragharim garugha egha ingangarim zuamɨram a damuasa a gaghora a mɨsosi.</q2>
<q1>Ezɨ nɨ apanibar aghoriba ko palangba apɨragharɨghizɨ, me ua nɨn gumazamiziba paza me gamir puvatɨ.</q1>
<q1>Guizbangɨra, mɨdorozir gumaziba mɨdorozir korotiar aghua ghua mɨsoziba,</q1>
<q2>avim bar dar isigham.</q2>
<q1>Men dagarir asuaba ko men korotiar gumazibar ghuziba itiba,</q1>
<q2>avim bar adar isigham.</q2>
<q1>Eghtɨ osɨmtɨziba bar gɨvaghtɨma,</q1>
<q2>dughiar aghuim otogham.</q2>
<q1>Bar guizbangɨra, otarir mam amebam e bagha a bate,</q1>
<q2>a borir God e ganɨngizir mam.</q2>
<q1>Eghtɨ an e gativagh en ganamin arazir kam, mati gumazim dɨpenir akɨnir dafam uan dɨpɨzim gatɨgha aneteri.</q1>
<q1>Kar an ziaba,</q1>
<q2>Gumazir Nɨghnɨzir Bar Aghuiba Anɨdim,</q2>
<q2>ko Godɨn Gavgaviba Bar Itim,</q2>
<q2>ko Afeziar Zurara Ikiavɨra Itim,</q2>
<q2>ko Atrivir Dabirabir Aghuim ko Navir Amɨrizim Anɨdim.</q2>
<q1>Eghtɨ atrivir kam, Atrivim Devitɨn danganim inigh,</q1>
<q1>Devitɨn atrivir dabirabim daperagh gumazamizibar ganam.</q1>
<q1>Eghtɨ a gumazamizibagh ativagh men ganamin gavgavir kam,</q1>
<q2>an ekɨva mangɨvɨra ikiam.</q2>
<q1>Kamaghɨn mɨdoroziba ua puvatɨghtɨ,</q1>
<q2>gumazamiziba navir amɨrɨzimɨn ikia deraghvɨra dapiagh ikɨ mamaghɨra ikiam.</q2>
<q1>Atrivir kam biziba deragha da tuisɨgha, Godɨn arazir aghuibara amuasavɨra iti.</q1>
<q1>A kamaghɨn damutɨ, an atrivir ingangarim datɨrɨghɨn ikegh gavgavigh mangɨvɨra ikiam.</q1>
<q1>Ikiavɨra Itir Godɨn Gavgaviba Bar Itim, uan gumazamiziba guizbangɨra bar me gifonge,</q1>
<q2>kamaghɨn a bizir kam damightɨ an otogham.</q2>
<s2>Kar Godɨn Akam.</s2>
</twocol>
<ms>SAM <rq>Sam 96:1-3, 11-13</rq></ms>
<s1>Ia akam ikaragh: Datɨrɨghɨn Krais oto, a en Ekiam.</s1>
<q1>Ia onger akar igiatam Ikiavɨra Itir God bagh, a bangɨ.</q1>
<q2>Ia nguazimɨn gumazamiziba bar, a bagh ighiabar amu.</q2>
<q1>Ia Ikiavɨra Itir Godɨn ziam fɨ, a bagh onger akabar amu.</q1>
<q1>Ia, an gavgavim ko ingangarir aghuir an amibar gun kantriba bar dar gumazamiziba, me mɨkɨm.</q1>
<s1>Ia akam ikaragh: Datɨrɨghɨn Krais oto, a en Ekiam.</s1>
<par/><goodbreak/>
<q1>Nguazim ko overiam, gua bar akongegh,</q1>
<q2>ongarim, nɨ bar akuegh egh nɨgɨnir dafam damu.</q2>
<q2>Ia ongarimɨn aven itir biziba, ia uaghan bar akongegh.</q2>
<q1>Ia azeniba, ko azenibar aghuir biziba, ia bar moghɨra bar akongegh.</q1>
<q2>Ia ruaribar temeba ia uaghan ighiabar amu bar akongegh.</q2>
<s1>Ia akam ikaragh: Datɨrɨghɨn Krais oto, a en Ekiam.</s1>
<par/><goodbreak/>
<q1>Ia bar moghɨra izɨ, Ikiavɨra Itir Godɨn damazimɨn ighiam damu.</q1>
<q2>A izɨ nguazimɨn gumazamiziba bar me gativagh men ganam.</q2>
<q2>Ikiavɨra Itir God, uan arazir aghuimɨn gɨn mangɨ, gumazamiziba bar me gativagh,</q2>
<q2>uan guizɨn akamɨn men araziba tuisɨgham.</q2>
<s1>Ia akam ikaragh: Datɨrɨghɨn Krais oto, a en Ekiam.</s1>
<par/><goodbreak/>
<ms>2. RIT <rq>Ta 2:11-14</rq></ms>
<mr>Akar dapanim: Godɨn apangkuvim, an azenim girɨgha gɨfa.</mr>
<s1>Pol Taitus bagha osirizir akɨnafarimɨn dɨbobonim.</s1>
<twocol>
<p>E fo, Godɨn apangkuvim azenim girɨgha gɨvazɨ, gumazamiziba bar an gari. God uan apangkuvir kamɨn en akurvasi. God uan apangkuvir kamɨn en sure gamua ghaze, e God aghuazir araziba ataghraghɨva egh nguazir kamɨn arazir ifongeziba ataghragham. Egh uaghan navir ghurimɨn araziba dɨkabɨnɨva egh arazir God ifongezir aghuibar amuasa, en sure gami. Guizbangɨra e nguazir kamɨn gumazamizibar tongɨn iti, ezɨ God uan apangkuvimɨn tuavimɨn a ifongezir arazibar gɨn mangasa, en sure gami. Dughiar e nguazir kamɨn itim, e bizir e damightɨma e bar akueghamim bagha mɨzuai. A kamakɨn, e Krais Iesusɨn angazangarim ko gavgavir ekiam sara izamin dughiam bagha mɨzuai. An en Godɨn Gavgavim ko en Akurvazir Gumazim. Krais kamaghɨn ifonge, a uam e iniva egh a en arazir kuraba adangasa. Eghtɨ e bar zuegh an gumazamizibar mɨn ikiam. Egh e arazir aghuibar dar amusɨ bar ifongegham. Bizir kam bagha, a uabɨ uan mɨkarzim anigha, areme.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Datɨrɨghɨn Krais en Ekiam an otozɨ, kɨ bar akongezir akam ia bagh a inigha izi.</p3>
<p2>Aleluya.</p2>
<ms>GUTNIUS <rq>Lu 2:1-14</rq></ms>
<mr>Akar dapanim: Dughiar kamɨn, Devitɨn nguibamɨn, amizir mam borim bate. Ezɨ borir kam, bar moghɨra ua ia iniam.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ dughiar kam Sisar Ogastus akar gavgavim amadagha ghaze, “Rom garir nguibabar gumazamiziba bar mangɨ uan ziaba osir.” Dughiar kam Kwirinius, a Sirian gumazir dapanimɨn itima, ziaba osirir dughiar faragha zuir kam oto.* Ezɨ gumazamiziba uan ziaba osirasa uan nguibabara zui. Ezɨ Josep uaghan Devitɨn anabar mam. Kamaghɨn a Galilin Distrighɨn itir nguibam Nasaret ategha, Judian Distrighɨn itir nguibam Betlehemɨn zui, kar Devitɨn nguibam. A mangɨva uan amuir inabazim Maria ko aning uan ziamning osirasa. Dughiar kam Maria borimɨn navim adai. Egha aning ghuava Betlehemɨn itima, Maria borim batamin dughiam oto. Ezɨ a uan otarir ivariam bate. Egha borim inir avɨzibar a nomke. Dughiar kam dɨpenir akuim izɨfa. Kamaghɨn amizɨ, aning borim isava bulmakauba apir danganimɨn anetɨ.</p>
<p>Ezɨ sipsipbar garir gumazir maba nguibamɨn azenan ikiava, dɨmagaribar uan sipsipbar gara me geghufi. Ezɨ Ekiamɨn enselɨn mam pura me batozɨ, Ekiamɨn angazangarim me gisira. Ezɨ me bar atiatingi. Ezɨ ensel kamaghɨn me mɨgei, “Ia atiatingan markɨ. Ia oragh! Kɨ akar aghuim inigha ia bagha izi. Akar aghuir gumazamiziba bar me damightɨ, me bar akongegham. Datɨrɨghɨn Devitɨn nguibamɨn akurvazir gumazim ia bagha oto. A God Ua Gumazamiziba Iniasa Mɨsevezir Gumazim, a en Ekiam. Ia mangɨ kamaghɨn ganigh fogh, ia gantɨma me borim inir avɨzibar a nomkeghɨva bulmakauba apir danganim datɨghtɨma a irɨghɨv ikiam.” Ezɨ maghɨra, Godɨn nguibamɨn enselɨn avɨrir bar dafam otogha enselɨn kam ko me Godɨn ziam fa kamaghɨn mɨgei,</p>
<q>“Ia bizibar pɨn itir Godɨn ziam fɨ.</q>
<q2>Eghtɨ nguazimɨn itir gumaziba ko amizir God ifongeziba,</q2>
<q2>me navir amɨrɨzimɨn ikɨ.”</q2>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Pestode bilong Krismas" />
<ms1>Pestode bilong Krismas</ms1>
<sp><who>S:</who></sp>
<ms2>Misa long Moning (Desemba 25)</ms2>
<ms>1. RIT Ais 62:11-12</ms>
<mr>Akar dapanim: Gumazir uam e iniam, an otogha gɨfa.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ia oragh! Ikiavɨra Itir God, kamaghɨn nguazir kamɨn gumazamiziba bar me mɨkemegha ghaze,</q1>
<q2>“Ia Saionɨn nguibamɨn gumazamiziba bagh mangɨ kamaghɨn me mɨkɨm suam, ‘Ia gan, ian Akurvazir Gumazim, a izi!</q2>
<q2>A faragha mɨdorozim gamua apanibagh afiragha, gumazamiziba bizir aghuibar mɨn me inizɨ, me a ko izi.’</q2>
<q1>Me gumazamizir kaba kamaghɨn me dɨponam, ‘God Baghavɨra Itir Gumazamiziba,’ ko ‘Ikiavɨra Itir God, ua Inizir Gumazamiziba.’</q1>
<q2>Egh me kamaghɨn ian nguibam dɨponam, ‘Nguibar God Bar Ifongezim,’ ko</q2>
<q2>‘Nguibar Ekiar God ua Izegha Itim.’<glue width="0.2em" />”</q2>
<s2>Kar Godɨn Akam.</s2>
</twocol>
<ms>SAM <rq>Sam 97:1, 6, 11-12</rq></ms>
<s1>Ia akam ikaragh: Datɨrɨghɨn angazangarir mam oto, egha a en Ekiam.</s1>
<q1>Ikiavɨra Itir God, an atrivimɨn iti.</q1>
<q2>Nguazimɨn itir gumazamiziba, ia bar akueghtɨ,</q2>
<q2>gumazamizir arighatɨzibar itiba ia dɨmɨva bar akongegh.</q2>
<q1>Overiam uabɨ, kamaghɨn akam akura ghaze, “God arazir aghuibarama ami.”</q1>
<q2>Ezɨ gumazamiziba bar an angazangarim ko gavgavimɨn gari.</q2>
<s1>Ia akam ikaragh: Datɨrɨghɨn angazangarir mam oto, egha a en Ekiam.</s1>
<par/><goodbreak/>
<q1>God angazangarim isa gumazamizir aghuibagh anɨga,</q1>
<q2>me gamizɨ men naviba bar akonge.</q2>
<q1>Gumazamizir aghuiba, ia bizir Ikiavɨra Itir God amiba bagh, bar akongegh.</q1>
<q2>Ia bizir kabagh nɨghnɨgh a mɨnabagh.</q2>
<q2>Ia an ziar zuezir aghuim gɨnɨghnɨgh, a pɨrafɨ.</q2>
<s1>Ia akam ikaragh: Datɨrɨghɨn angazangarir mam oto, egha a en Ekiam.</s1>
<par/><goodbreak/>
<ms>2. RIT <rq>Ta 3:4-7</rq></ms>
<mr>Akar dapanim: A uan apangkuvimɨn a uam e ini.</mr>
<s1>Pol Taitus bagha osirizir akɨnafarimɨn dɨbobonim.</s1>
<twocol>
<p>Ezɨ God, en Akurvazir Gumazim, a bar e gifonge, egha en apangkuvigha arazir aghuimɨn e gami. Ezɨ dughiar an arazir kam azenim girɨzɨ, an en akura. An en arazir aghuir e uari amizibagh nɨghnɨzir puvatɨ, egha en akura. Puvatɨ. An apangkuvimra, an en akura. An e rue, ezɨ tuavir kamɨn a en akura. Dughiar kamɨn a uan Duam e ganɨngizɨ, ezɨ an Duam e gamizɨ, e an borir bar igiabar mɨn otifi. Krais Iesus, a Gumazir en Akurvazim, an ingangarimɨn God uan Duamɨn gavgavir avɨriba bar e ginge. God kamaghɨn ifonge, Krais en apangkuvigha e gamima e Godɨn damazimɨn gumazamizir aghuibar otifi. E an boribagh ava, egh gɨn bizir aghuir an e bagha inabaziba iniam. Kamaghɨn e ikɨrɨmɨrir aghuir an e bagha inabazim mɨzuai iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Godɨn iziam overiamɨn bar pɨn iti, ezɨ God nguazimɨn itir gumazamiziba bar me gifonge.</p3>
<p2>Aleluya.</p2>
<ms>GUTNIUS <rq>Lu 2:15-20</rq></ms>
<mr>Akar dapanim: Sipsipbar garir gumaziba, me Maria ko Josepɨn gari, aning iti. Ezɨ borim bulmakauba dagheba apir danganim girɨghav iti.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ enselba sipsipbar garir gumaziba ategha Godɨn nguibamɨn ghuezɨma, ezɨ sipsipbar garir gumaziba uarira uariv gei, “Aria, e Betlehemɨn mangɨva Ekiam e mɨkemezir bizir otozimɨn ganika.” Egha me zuamɨra ghuava Josep ko Marian api, egha borimɨn garima a bulmakauba apir danganim girɨghav iti. Egha sipsipbar garir gumaziba borimɨn ganigha, egha ensel borimɨn gun me mɨkemezir akabar gun gumazir igharazibav gei. Ezɨ gumazamiziba sipsipbar garir gumazibar eghaghanim baregha dɨgavir kuram gami. Ezɨ Maria bizir kaba uan navir averiam gatɨgha, egha dagh nɨghnɨghavɨra iti. Ezɨ sipsipbar garir gumaziba uamatenge. Ensel me mɨkemezɨ me oraghizɨ moghɨn bizibar gari, da otifi. Kamaghɨn me bar akuegha Godɨn ziam fa zui.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Pestode bilong Krismas" />
<ms1>Pestode bilong Krismas</ms1>
<sp><who>S:</who></sp>
<ms2>Misa long San (Desemba 25)</ms2>
<ms>1. RIT <rq>Ais 52:7-10</rq></ms>
<mr>Akar dapanim: En God, uan gumazamiziba ua me iniam, eghtɨ nguazimɨn gumazamiziba bar an ganam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Godɨn akar aghuim inigha izir gumazimɨn darorim, a bar dera.</q1>
<q2>A mɨghsɨabar pɨn ikegha akar aghuim inigha iza Saionɨn aven iza, kamaghɨn mɨgei,</q2>
<q2>“Ia dabirabir aghuim ko navir amɨrɨzimɨn ikɨ!</q2>
<q2>Bizir bar aghuiba ia bativam,</q2>
<q2>God ian akurvaghtɨ ia deravɨra ikiam.</q2>
<q2>Eghtɨ ia Saionɨn gumazamiziba, ian God, an atrivimɨn ikiam.”</q2>
<q2>Eghtɨ gumazamiziba akam inigha izir gumazimɨn gansɨ bar akuegham.</q2>
<q1>Ia oragh. Ian gumazir nguibar ekiamɨn bizibar gariba,</q1>
<q2>uari uan damazibar gantɨ,</q2>
<q1>Ikiavɨra Itir God uamategh Saionɨn nguibamɨn izam,</q1>
<q2>eghtɨ me bar akuegh pamten dɨmɨva arangam.</q2>
<b/>
<q1>Ia Jerusalemɨn nguibar apaniba asɨghasɨghizimɨn gumazamiziba,</q1>
<q2>ia kamaghɨn fogh, Ikiavɨra Itir God uan gumazamizibar osɨmtɨziba agɨvagha gavgavim isa me ganɨngi.</q2>
<q1>A Jerusalemɨn nguibamɨn itir gumazamiziba ua me ini.</q1>
<q2>Kamaghɨn amizɨ ia bar akuegh pamten dɨmɨva onger akabar amu.</q2>
<q1>Ikiavɨra Itir God uan gavgavim, kantribar gumazamiziba an ganasa, anekagha gɨfa.</q1>
<q2>Eghtɨ a uan gumazamizibar akuragha ua me inizir gavgavir ekiam, nguazir kamɨn gumazamiziba bar an ganam.</q2>
<s2>Kar Godɨn Akam.</s2>
</twocol>
<ms>SAM <rq>Sam 98:1-6</rq></ms>
<s1>Ia akam ikaragh: Gumazamiziba bar, Godɨn apangkuvir ingangarimɨn ganigha gɨfa.</s1>
<q1>Ia onger akar igiatam Ikiavɨra Itir God bagh, a bangɨ.</q1>
<q2>A uan agharimɨn bizir aghuir igharagha garibagh ami.</q2>
<q2>A uan gavgavir ekiamɨn amodoghɨn, mɨdorozir kam gamua apaniba abɨra.</q2>
<s1>Ia akam ikaragh: Gumazamiziba bar, Godɨn apangkuvir ingangarimɨn ganigha gɨfa.</s1>
<par/><goodbreak/>
<q1>Ikiavɨra Itir God, apaniba ko mɨsogha me abɨrazir bizimɨn gun mɨkeme,</q1>
<q2>a uan akurvazir arazim isa gumazamizibar akazɨ me bar an gari. A Israelian apangkuvigha men akuraghasa dɨkɨrɨzir akar kam gɨnɨghnɨghavɨra ikia, me ataghizir puvatɨ.</q2>
<s1>Ia akam ikaragh: Gumazamiziba bar, Godɨn apangkuvir ingangarimɨn ganigha gɨfa.</s1>
<par/><goodbreak/>
<q2>Kantribar gumazamiziba Godɨn gari, an apaniba ko mɨsogha me abɨragha, uam e ini. Nguazimɨn gumazamiziba, ia Ikiavɨra Itir God bagh bar akongezir ighiabar amu.</q2>
<q2>Ia onger akaba pamten dar amuva bar akuegh an ziam fɨ.</q2>
<s1>Ia akam ikaragh: Gumazamiziba bar, Godɨn apangkuvir ingangarimɨn ganigha gɨfa.</s1>
<par/><goodbreak/>
<q1>Ia gitabav sogh, Ikiavɨra Itir God bagh ighiabar amu.</q1>
<q2>Ia boabav soghtɨ, dar arareba bar deragh.</q2>
<q1>Ia sɨghaba, ko itabagh iviva,</q1>
<q2>pamten dɨmɨva Ikiavɨra Itir Godɨn ziam fɨ, a en atrivim.</q2>
<s1>Ia akam ikaragh: Ikɨziba bar dar gumazamiziba, Godɨn apangkuvir ingangarimɨn gani.</s1>
<par/><goodbreak/>
<ms>2. RIT <rq>Hi 1:1-6</rq></ms>
<mr>Akar dapanim: Datɨrɨghɨn dughiar kamɨn, God e mɨkɨmasa uan akam isa uan Otarim ganɨngi.</mr>
<s1>Akar kam, a Hibrun akɨnafarimɨn aven iti.</s1>
<twocol>
<p>Fomɨra God dughiar avɨriba ko tuavir avɨribar uan akam isa an akam inigha izir gumazibagh anɨngizɨ, me en inazir afeziabav keme. Ezɨ datɨrɨghɨn dughiar kam, kar dughiar abuananaba, God e mɨkɨmasa uan akam isa uan Otarim ganɨngi. God biziba bar da iniasava Otarir kam a mɨsefe. Otarir kamɨn agharimɨn, God fomɨra overiam ko nguazimɨn ingari. Ezɨ Otarir kamra Godɨn angazangarim en akagha ghaze, God a bar dera. Egha uaghan a Godɨn mɨrara gari. An akam bar gavgafi, egha akar kamra a bar bizibagh amima, da gavgavighavɨra iti. Egha an arazir kuraba gɨn amadir ingangarim a gɨvagha, egha gumazamizibagh amima me zuegha iti. Egha a gɨn Godɨn Nguibamɨn ghuavanaboghava Pɨn Tir Atrivir Ekiamɨn agharir guvimɨn boroghɨn apera.</p>
<p>Afeziam ziam uan Otarim ganɨngi. Ezɨ ziar kam a bar dera, egha enselbar ziam gafira. Ezɨ kamaghɨn an Otarim gamizɨma a enselbar ekiamɨn oto, ezɨ me an apengan iti. Egha God dughiatam uan enselɨn tam kamaghɨn a mɨkemezir puvatɨ, “Nɨ nan Otarim, ezɨ datɨrɨghɨn kɨ nɨn Afeziam.” O a enselɨn tamɨn mɨkemezir puvatɨ, “Kɨ an Afeziam, ezɨ a nan Otarim.” Bar puvatɨ. Egha dughiar God ua uan Otarir ivariam nguazir kamɨn anemangasa egha uaghan ghaze,</p>
<q>“Godɨn enselba bar an apengan ikɨva egh an ziam fam.”</q>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Datɨrɨghɨn angazangarir bar ekiam nguazimɨn oto. Ezɨ gumazamiziba bar izɨ Ekiamɨn iziam fɨ.</p3>
<p2>Aleluya.</p2>
<ms>GUTNIUS (Longpela Rit) <rq>Jo 1:1-18</rq></ms>
<mr>Akar dapanim: Akam, a gumazimɨn mɨn oto, egha a iza en tongɨn iti. Ezɨ e an iziar ekiam ko gavgavimɨn ganigha gɨfa.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Bar fomɨra fomɨra, biziba bar tɨghar otivamin dughiam, Akam iti. Akar kam God ko iti, egha a uabɨ God. Bar fomɨra fomɨra Akam God ko iti.</p>
<p>Ezɨ Akar kamɨn, God biziba bar dar ingarizɨma, da otifi. Ezɨ bizitam tuavir igharazi tamɨn otozir puvatɨ. Akam uabɨ bizibagh amizɨma, da otifi. Egha Akar kamra, a zurara itir ikɨrɨmɨrir aghuarimɨn mɨngarim. Ezɨ ikɨrɨmɨrir aghuarir kam, a uaghan gumazamiziba angazangarim me ganɨdi. Ezɨ angazangarir kam a mɨtatemɨn isima, mɨtatem anevaraghava egha anemungezir puvatɨ.</p>
<p>Ezɨ God gumazir mam amada, an ziam Jon. An akam akunasa ize. An angazangarir kamɨn akamɨn gun mɨkɨmtɨma, gumazamiziba bar moghɨra a baraghɨva egh nɨghnɨzir gavgavim an ikiam. A ingangarir kam damuasa ize. Egha Jon uabɨ angazangarir kam puvatɨ. An angazangarir kamɨn akamɨn gun mɨkɨmasa ize. Ezɨ angazangarir kam guizbangɨn angazangarim. Egha nguazir kamɨn izegha gumazamiziba bar angazangarim me ganɨdi.</p>
<p>Akam nguazir kamɨn iti. An gavgavimɨn, God nguazir kamɨn ingari, ezɨ nguazimɨn itir gumazamiziba a gɨfozir puvatɨ. A uan nguibamra ghuzɨma an anababa an aghuagha a inizir puvatɨ. Ezɨ gumazamizir maba a ini, egha nɨghnɨzir gavgavim an ziamɨn iti. Kamaghɨn amizɨ, a me gamizɨma me Godɨn boribar mɨn otifi. Me amebaba ko afeziabar ghuzibar otifi, o mɨkarzibar ifongiamɨn, o gumazimɨn ifongiamɨn Godɨn boribar otivizir puvatɨ. Bar puvatɨ. God uabɨ me gamizɨma me an boribar otifi.</p>
<p>Akam uabɨ gumazimɨn mɨn oto. A bar Godɨn Otarir vamɨra, ezɨ God a gamizɨ a Godɨn gavgavim ko angazangarim ini. Ezɨ God anemadazɨma an en tongɨn iti. Ezɨ e an gavgavim ko angazangarimɨn gani. Ezɨ apangkuvim ko guizɨn akam bar a gizɨfa.</p>
<p>Ezɨ Jon gumazir kamɨn gun me mɨgei. Egha pamten dia ghaze, “A gumazir kam, kɨ faragha an gun ia mɨkemegha gɨfa. Kɨ kamaghɨn mɨgei, ‘Gumazir nan gɨn izim, a bar fomɨra iti, ezɨ nan amebam gɨn na bate. Kamaghɨn amizɨ, an gavgavim bar nan gavgavim gafira.’<glue width="0.2em" />” Ezɨ apangkuvim bar a gizɨfa, ezɨ a uan apangkuvimɨn a dughiar avɨribar bar deravɨra e gami. Guizbangɨra, Moses Osirizir Araziba, God e bagha da isa Moses ganɨngizɨ, ezɨ Moses e ganɨngi. Ezɨ God, Krais Iesusɨn aven apangkuvim ko guizbangɨn arazim en aka. Gumazitam bar Godɨn ganizir puvatɨ. Ezɨ kar Godɨn Otarir vamɨra, a uabɨ God, egha a bar Godɨn boroghɨra iti. A uabɨra God en aka.</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Jo 1:1-5, 9-14</rq></ms>
<mr>Akar dapanim: Akam, a gumazimɨn mɨn oto, egha a iza en tongɨn iti. Ezɨ e an iziar ekiam ko gavgavimɨn ganigha gɨfa.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Bar fomɨra fomɨra, biziba bar tɨghar otivamin dughiam, Akam iti. Akar kam God ko iti, egha a uabɨ God. Bar fomɨra fomɨra Akam God ko iti.</p>
<p>Ezɨ Akar kamɨn, God biziba bar dar ingarizɨma, da otifi. Ezɨ bizitam tuavir igharazi tamɨn otozir puvatɨ. Akam uabɨ bizibagh amizɨma, da otifi. Egha Akar kamra, a zurara itir ikɨrɨmɨrir aghuarimɨn mɨngarim. Ezɨ ikɨrɨmɨrir aghuarir kam, a uaghan gumazamiziba angazangarim me ganɨdi. Ezɨ angazangarir kam a mɨtatemɨn isima, mɨtatem anevaraghava egha anemungezir puvatɨ.</p>
<p>Ezɨ angazangarir kam guizbangɨn angazangarim. Egha nguazir kamɨn izegha gumazamiziba bar angazangarim me ganɨdi.</p>
<p>Akam nguazir kamɨn iti. An gavgavimɨn, God nguazir kamɨn ingari, ezɨ nguazimɨn itir gumazamiziba a gɨfozir puvatɨ. A uan nguibamra ghuzɨma an anababa an aghuagha a inizir puvatɨ. Ezɨ gumazamizir maba a ini, egha nɨghnɨzir gavgavim an ziamɨn iti. Kamaghɨn amizɨ, a me gamizɨma me Godɨn boribar mɨn otifi. Me amebaba ko afeziabar ghuzibar otifi, o mɨkarzibar ifongiamɨn, o gumazimɨn ifongiamɨn Godɨn boribar otivizir puvatɨ. Bar puvatɨ. God uabɨ me gamizɨma me an boribar otifi.</p>
<p>Akam uabɨ gumazimɨn mɨn oto. A bar Godɨn Otarir vamɨra, ezɨ God a gamizɨ a Godɨn gavgavim ko angazangarim ini. Ezɨ God anemadazɨma an en tongɨn iti. Ezɨ e an gavgavim ko angazangarimɨn gani. Ezɨ apangkuvim ko guizɨn akam bar a gizɨfa.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PESTODE BILONG HOLI FAMILI" />
<ms1>PESTODE BILONG HOLI FAMILI</ms1>
<ms>1. RIT <rq>Sir 3:2-6, 12-14</rq></ms>
<mr>Akar dapanim: Borim Ekiamɨn akam barasi, a uan amebam ko afeziam damightɨ, aning bar akuegham. .</mr>
<s1>Akar kam, a Sirakɨn Akɨnafarimɨn aven iti.</s1>
<twocol>
<q1>Guizbangɨra, Ekiam afeziam isa uan boribar pɨn anetɨ, eghtɨ a men ganam.</q1>
<q2>Egha boribagh ativaghamin gavgavim amebam ganɨngi, eghtɨ boriba an apengan ikiam.</q2>
<q1>Borir manam uan afeziamɨn apengan iti,</q1>
<q2>Ekiam an arazir kuraba gɨn amadagham.</q2>
<q1>Borir uan amebamɨn iziam fem,</q1>
<q2>mati a gɨn dughiar biziba oteveghamim gɨnɨghnɨgha dagɨaba deragha da arɨki.</q2>
<q1>Borim uan afeziamɨn apengan ikɨ an akaba baraghtɨ,</q1>
<q2>gɨn dughiar izamim an boriba a damutɨ a bar akuegham.</q2>
<q2>Egh an Ekiam ko mɨkɨmtɨ, an a baragham.</q2>
<q1>Borim uan afeziamɨn iziam fe, a dughiar ruarim nguazir kamɨn ikiam.</q1>
<q1>Borim Ekiamɨn akamɨn gɨn mangɨva,</q1>
<q2>a tuavir kamɨn uan amebam damutɨ a bar akuegham.</q2>
<q1>O boriba, ian afeziam ghurightɨ, ia deraghvɨram an ganɨva an akurvagh.</q1>
<q2>Egh an angamra ikiavɨra itir dughiamɨn ia bizitamɨn a damightɨ an osɨman markɨ.</q2>
<q1>An nɨghnɨzim deragh ingaran koghtɨ,</q1>
<q2>nɨ an apangkuvigh aghumram an asughasugh a mɨkɨm.</q2>
<q2>Nɨ fofozim ko gavgavim ikɨva, afeziam dɨpovan markɨ.</q2>
<q1>Apangkuvir arazir ia uan afeziam gamizim,</q1>
<q2>Ekiam a bakɨnɨghnighan kogham.</q2>
<q2>Puvatɨ. A gɨn, ian arazir kurabar ganɨva da mengɨva, ian apangkuvir arazim bangɨn, ian arazir kurar taba gɨn amadagham.</q2>
<q2>Egh ian ikɨzim damutɨ a gavgavigh ikiam.</q2>
<s2>Kar Godɨn Akam.</s2>
</twocol>
<ms>SAM <rq>Sam 128:1-5</rq></ms>
<s1>Ia akam ikaragh: Gumazamizir Ekiamɨn akam baregha an gɨn zuiba, me bar akongegh.</s1>
<q1>Gumazamizir Ikiavɨra Itir Godɨn atiatia an apengan ikia,</q1>
<q2>an akaba baragha dar gɨn zuiba,</q2>
<q2>me bar akongegh.</q2>
<q1>Ingangarir nɨ amibara nɨ dar dagɨaba inigh bizir nɨ ifongezibagh ivezam.</q1>
<q2>Eghtɨ bizir nɨ amiba bar deraghtɨ nɨ bar akuegham.</q2>
<s1>Ia akam ikaragh: Ikɨziba bar dar gumazamiziba, Godɨn apangkuvir ingangarimɨn gani.</s1>
<par/><goodbreak/>
<q1>Nɨn amuim, wainɨn ikarzimɨn mɨn</q1>
<q2>ava ovɨzir avɨriba iti moghɨn, a borir avɨriba batam.</q2>
<q2>Nɨn boriba bar avɨrasemegh nɨn avir mɨriam,</q2>
<q2>olivɨn temer igiabar mɨn bar an okarigham.</q2>
<s1>Ia akam ikaragh: Ikɨziba bar dar gumazamiziba, Godɨn apangkuvir ingangarimɨn gani.</s1>
<par/><goodbreak/>
<q1>Bar guizbangɨra,</q1>
<q2>gumazir Ikiavɨra Itir Godɨn atiatia an apengan itim,</q2>
<q2>a kamaghɨrama otogham.</q2>
<b/>
<q1>Ikiavɨra Itir God, uan Dɨpenimɨn Saionɨn Nguibamɨn iti, a deragh nɨ damu.</q1>
<q2>Nɨ zurara nguazimɨn itir dughiam,</q2>
<q2>nɨ Jerusalemɨn nguibamɨn itir bizibar gantɨ da deraghvɨrama otiv.</q2>
<s1>Ia akam ikaragh: Ikɨziba bar dar gumazamiziba, Godɨn apangkuvir ingangarimɨn gani.</s1>
<par/><goodbreak/>
<ms>2. RIT <rq>Kl 3:12-21</rq></ms>
<mr>Akar dapanim: Ia vaghvagh Kraisɨn gɨn zui darazir sure damuva, nɨghnɨzir aghuiba ko fofozim me danɨng.</mr>
<s1>Pol Kolosiba bagha osirizir akɨnafarimɨn dɨbobonim.</s1>
<twocol>
<p>God ua baghavɨra ia mɨsevezɨ, ia an gumazamizibar otivigha gɨfa, ezɨ a bar ia gifonge. Kamaghɨn amizɨ, ia arazir kabar amu: Ia gumazamizibar apangkuv, egh arazir aghuibar gumazir igharazibar amu, egh ia uari dɨkabɨragh, egh gumazibar asughasugh, egh dɨghorim amɨrazir arazim damu. Egh ian tongɨn tav arazir kuratam igharazitav damightɨma an an osemeghɨva, egh ia zuamɨra uari uarir anɨngaghan markɨ, egh uari uan arazir kuraba gɨn amang. Ia fo, Ekiam ian arazir kuraba gɨn amada, ezɨ kamaghɨra ia uaghan uarira uan arazir kuraba gɨn amang. Egh ia bar uarigh ifongegh. Arazir kam a bar arazir igharazibagh afira. Arazir kam, an arazir aghuir igharazibagh amima da bar deravɨram otiva, uari isa ingari. Krais navir amɨrɨzim ia ganɨngi, egha ia gamizɨma ia navir vamɨra iti, ezɨ navir amɨrɨzir kam ian navir averiabar ikɨva ia gativaghɨva nɨghnɨzir aghuiba ia danɨngam. Ia fo, navir amɨrɨzir kam bagha God ian diazɨma ia bar uari inigha nivafɨzir vamɨran mɨn oto. Egh zurara God mɨnabɨ. Egh Kraisɨn akam ian navir averiabar ikɨ gavgafigh. Eghtɨ ia vaghvagh nɨghnɨzir aghuiba ko fofozibar gɨn mangɨva uarira uarir sure damuva egh akurvazir akam uari danɨng. Egh Ighiabar Akɨnafarimɨn aven ighiabar amuva, egh Iesusɨn ziam fer ighiabar amuva, egh Godɨn Duam ian navir averiabagh atɨzir ighiabar amu. Dughiar ia ighiabar amuamim, ia uan navir averiabar God mɨnabɨ. Ezɨ bizir manaba ia dagh ami, mɨgɨrɨgɨaba o ingangariba, ia bizir kaba bar Ekiam Iesusɨn ziamɨn dar amu. Egh an ziamɨn ia God Afeziam mɨnabɨ.</p>
<p>Ia amuiba vaghvagh, ia uan pabar akaba baragh egh men apengan ikɨ. Kar Ekiam ifongezir arazim. Ezɨ ia paba vaghvagh, ia uan amuiba bar deraghvɨra me damuva egh bar me gifongegh. Egh pura ingangarir amizir kɨnimɨn mɨn me damuan markɨ.</p>
<p>Ia boriba, ia zurara uan amebaba ko afeziabar akaba baraghɨva dar gɨn mangɨ. Ia fo, Ekiam ian arazir kam bagh bar akuegham. Ia afeziaba uan boriba mɨghɨ me amir biziba bagh mɨkɨmɨva men nɨghnɨzibar amutɨ me ataran markɨ. Ia kamaghɨn damutɨ, borim osemeghɨva kamaghɨn mɨkɨm suam, kɨ bizitam damuan kogham. Markɨ. Kɨ aghua.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kraisɨn navir amɨrɨzim ia ko ikɨtɨ, an akar aghuim ia geghuv ikɨrɨmɨrir aghuim ia danɨngam.</p3>
<p2>Aleluya.</p2>
<ms>GUTNIUS <rq>Mt 2:13-15, 19-23</rq></ms>
<mr>Akar dapanim: Nɨ dɨkavigh borim uan amebam ko aning inigh, egh nɨ arɨ Isipɨn mangɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Fofozir gumaziba ghuezɨma Ekiamɨn enselɨn mam irebamɨn Josep batogha a mɨgɨa ghaze, “Nɨ dɨkavigh borim iniva an amebam sara inighɨva ia arɨ Isipɨn mangɨ. Herot borim bagh ruiva amɨsueghtɨ an aremeghasa. Kamaghɨn amizɨ ia mangɨ maghɨra ikɨ mangɨtɨ, dughiar kɨ ua nɨ mɨkɨmamim.” Ezɨma Josep dɨkavigha borim isa an amebam inigha me dɨmagarir kamra Isipɨn ghue. Egha Josep Isipɨn ikia ghua, dughiar Herot ovengezim. Arazir kabanagh otiva Ekiamɨn akam inigha izir gumazir mamɨn akatorimɨn mɨkemezir mɨgɨrɨgɨabar mɨn otifi. A kamaghɨn mɨkeme, “Nan Otarim Isipɨn itima kɨ an diazɨma a ize.”</p>
<p>Herot ovengezɨma, Josep Isipɨn itima, Ekiamɨn ensel irebamɨn Josep bato. Egha kamaghɨn a mɨgei, “Borim mɨsoghasa amir darazi me ovenge. Kamaghɨn amizɨ, nɨ dɨkavigh borim koma an amebam inigh ua Israelɨn mangɨ.” Ezɨ a dɨkavigha borim isa an amebam inigha me ua Israelɨn ghue.</p>
<p>Egha an orazima, Arkelaus uan afeziam Herotɨn danganim inigha Judian Atrivimɨn iti. Ezɨ Josep Judian Distrighɨn mangan atiatingi. Egha God da irebamɨn mɨgɨrɨgɨam inigha egha Galilin Distrighɨn ghu.* A ghua Galilin Distrighɨn nguibar mam, Nasaretɨn apera. Bizir kaba otiva Godɨn akam inigha izir gumazim mɨkemezɨ moghɨn otifi, a ghaze, “Me Nasaretian gumazim, a darɨgham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="1. Januari: Maria, Mama bilong God" />
<ms1>1. Januari: Maria, Mama bilong God</ms1>
<ms>1. RIT <rq>Nam 6:22-27</rq></ms>
<mr>Akar dapanim: Me nan iziam dɨponam, egh kɨ Israelia deraghvɨra me damusɨ, me nan azangsɨgham.</mr>
<s1>Akar kam, Israelian Dɨbobonimɨn Akɨnafarim, o Namba, an aven iti.</s1>
<twocol>
<p>Ikiavɨra Itir God kamaghɨn Moses mɨgei, “Nɨ Aron uan otariba ko, nan arazir kɨ deragh Israelia damuamim an gun me mɨkɨm. Me kamaghɨn Israelia mɨkɨm, ‘Ikiavɨra Itir God, deraghvɨra ia damuva egh deraghɨvɨra ian ganam. Ikiavɨra Itir God, ian apangkuv egh, mati an guamɨn angazangarim ia gisirazɨ moghɨn, deraghvɨra ian ganam. Egh Ikiavɨra Itir God, navir aghuim ian ikɨ, egh ia damutɨ ian dabirabim deragham.’ Eghtɨ arazir kamɨn me nan ziam dɨpon egh suam, Ikiavɨra Itir God, deraghɨvɨra Israelia damu. Eghtɨ kɨ bar deraghvɨra me damuam.”</p>
<s2>Kar Godɨn Akam.</s2>
</twocol>
<ms>SAM <rq>Sam 67:2-3, 5, 6, 8</rq></ms>
<s1>Ia akam ikaragh: God nɨ en apangkuvigh deravɨrama e damu.</s1>
<q1>God, e kamaghɨn nɨn azai, nɨ deraghvɨra e damuva en apangkuv</q1>
<q2>Mati nɨn angazangarim e gisirazɨ moghɨn,</q2>
<q2>nɨ ragh en gan en akurvagh.</q2>
<q4>(Ighiam gamua an suiam atugha avughsegha ua ighiam gami.)</q4>
<q1>Eghtɨ nguazimɨn gumazamiziba ganigh nɨn arazibagh fogham.</q1>
<q2>Me kamaghɨn fogham, nɨ gavgavir bar ekiam ikia men akurvasi.</q2>
<s1>Ia akam ikaragh: God nɨ en apangkuvigh deravɨrama e damu.</s1>
<par/><goodbreak/>
<q1>Nɨ gumazamizibar araziba guizbangɨra da tuisɨgha, tuavir aghuim men akazɨ, me nɨn ifongiamɨn gɨrara zui.</q1>
<q2>Kamaghɨn, gumazamizibar naviba bar akueghɨva, ighiaba bangɨ nɨn ziam fam.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: God nɨ en apangkuvigh deravɨrama e damu.</s1>
<par/><goodbreak/>
<q1>O God, nan ifongiam, gumazamiziba bar nɨ gifuegh nɨn ziam fɨ, nɨn ziar ekiam pɨrafam. Bar guizbangɨra, God deragha e gami.</q1>
<q2>Nguazimɨn gumazamiziba bar an atiating an apengan ikɨ.</q2>
<s1>Ia akam ikaragh: God nɨ en apangkuvigh deravɨrama e damu.</s1>
<par/><goodbreak/>
<ms>2. RIT <rq>Ga 4:4-7</rq></ms>
<mr>Akar dapanim: Dughiar God inabazimra, a uan Borim amadazɨma, a ize. Ezɨ amizim a bate.</mr>
<s1>Pol Galesiaba bagha osirizir akɨnafarimɨn dɨbobonim.</s1>
<twocol>
<m>Ezɨ God kamaghɨn ifonge, e an boribar otivasa, egha Moses Osirizir Arazibar apengan itir gumazamiziba, a uam e givezasa. God fomɨra e givezasa dughiam ginaba. Ezɨ dughiar a fomɨra inabazim datɨrɨghɨn otozɨ, ezɨ a uan otarim amadazɨma a ize. Ezɨ amizim a bate. Ezɨ a gumazir Moses Osirizir Arazibar apengan itimɨn mɨn oto. Ezɨ e Moses Osirizir Arazibar apengan itir gumazamiziba, a ua e ini. Ezɨ ia datɨrɨghɨn Godɨn boribagh ava. Ezɨma God uan Otarimɨn Duam amadazɨma an en navir averiabar iti. Ezɨ Duar kam en aven kamaghɨn dei, “O Ame! Nan afeziam.” Kamaghɨn, nɨ ua pura ingangarir gumazir kɨnimɨn itir puvatɨ. God nɨ gamizɨ nɨ an borim gava. Egh nɨ fogh, nɨ an bizir aghuir inabaziba iniam.</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Fomɨra God uan akam, akam inigha izir gumazibar akatorimɨn en inazir afeziaba me keme. Ezɨ datɨrɨghɨn a uan akam uan otarimɨn akatorimɨn e mɨgei.</p3>
<p2>Aleluya.</p2>
<ms>GUTNIUS <rq>Lu 2:16-21</rq></ms>
<mr>Akar dapanim: Sipsipbagh eghuvir gumaziba, me Maria ko Josepɨn garima aning iti, ezɨ borim bulmakauba apir dagher itarimɨn iti. Ezɨ amebam borim batezɨ an namba 8ɨn dughiamɨn gɨn, me iziam Iesus a gatɨ.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Egha me zuamɨra ghuava Josep ko Marian api, egha borimɨn garima a bulmakauba apir danganim girɨghav iti. Egha sipsipbar garir gumaziba borimɨn ganigha, egha ensel borimɨn gun me mɨkemezir akabar gun gumazir igharazibav gei. Ezɨ gumazamiziba sipsipbar garir gumazibar eghaghanim baregha dɨgavir kuram gami. Ezɨ Maria bizir kaba uan navir averiam gatɨgha, egha dagh nɨghnɨghavɨra iti. Ezɨ sipsipbar garir gumaziba uamatenge. Ensel me mɨkemezɨ me oraghizɨ moghɨn bizibar gari, da otifi. Kamaghɨn me bar akuegha Godɨn ziam fa zui.</p>
<p>Ezɨ 7 plan dughiaba gɨvazɨma an mɨkarzir mogomem aghoramin dughiam otozɨ me ziam Iesus a gatɨ. Maria tɨghar navim asangam, ensel faragha a gatɨzir ziam.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PESTODE BILONG EPIFANI" />
<ms1>PESTODE BILONG EPIFANI</ms1>
<ms>1. RIT <rq>Ais 60:1-6</rq></ms>
<mr>Akar dapanim: Kɨ ian Ekiam, nan angazangarim ko gavgavim, ian gara ia gisira.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God kamaghɨn mɨgɨa ghaze,</q1>
<q2>“O Jerusalem, kɨ Ikiavɨra Itir God, nan gavgavir ekiam otogha angazangarimɨn mɨn nɨ gisira.</q2>
<q2>Nan ziar ekiam oto, mati amɨnim tirazɨ aruem anadi moghɨn.</q2>
<q2>Kamaghɨn, nɨ dɨkavigh aruemɨn mɨn isiragh.</q2>
<q1>Nɨ gan, ghuariar pɨziba nguazir kamɨn danganiba bar da avara.</q1>
<q2>Mɨtater kuram, kantriba bar da modi.</q2>
<q1>Eghtɨ Ikiavɨra Itir God otogh an angazangarir gavgavim nɨ bagh izɨ,</q1>
<q2>egh nɨ gisiraghtɨ gumazamiziba an ganam.</q2>
<q1>Eghtɨ kantrin igharazibar gumazamiziba nɨn angazangarir kamɨn ganigh, egh nɨ bagh izam.</q1>
<q2>Eghtɨ atriviba uaghan nɨn angazangarir ekiar kamɨn ganigh,</q2>
<q2>egh me dɨkavigh nɨ bagh izam.</q2>
<b/>
<q1>“Nɨ kogh pɨn tintinibar gantɨ, nɨn gumazamiziba uari akuvagh nɨ bagh izam.</q1>
<q2>Nɨn otariba nguibar saghuiabar ikegh me ko daru izam.</q2>
<q2>Eghtɨ kantrin igharazibar gumazamiziba nɨn guiviba isɨ uan guribagh afegh me inigh izam, mati men ameboghfeziaba me guribagh afegh, me inigh izam.</q2>
<q1>Eghtɨ nɨ bizir kamɨn ganigh, nɨn guam angazangarimɨn mɨn taghtaghtɨ,</q1>
<q2>nɨn navir averiam bar moghɨram akuegham.</q2>
<q1>Guizbangɨra, kurir ekiaba, bizir aghuir avɨriba inigh ongarim abɨgh nɨ bagh izam,</q1>
<q2>eghtɨ nɨ dagɨaba ko bizir aghuiba nguazir kamɨn kantriba dama da iniam.</q2>
<q1>Midianɨn kantri ko Efan kantri, aningɨn gumazamiziba, uan kamelɨn avɨriba inightɨ, da bizir aghuir avɨriba ater nɨ bagh izam.</q1>
<q2>Egh uaghan Seban kantrin golba ko pauran mughuriar aghuim zuiba inigh nɨ bagh izam.</q2>
<q2>Kɨ Ikiavɨra Itir God, me tuavimɨn izɨ nan iziar ekiam fam.</q2>
<s2>Kar Godɨn Akam.</s2>
</twocol>
<ms>SAM <rq>Sam 72:1-2, 7-8, 10-13</rq></ms>
<s1>Ia akam ikaragh: Ekiam, nguazimɨn kantriba bar moghɨra nɨn iziam fam.</s1>
<q1>O God, nɨ atrivim uan arazir aghuiba, deravɨrama a geghan.</q1>
<q2>Eghtɨ a kotɨn aven deragh gumazamiziba tuisɨgham.</q2>
<q2>Nɨn kotiar araziba, da bar guizbangɨra zui,</q2>
<q2>egh nɨ atrivir kamɨn akuraghtɨ an kotiar araziba guizbangɨra mangɨ.</q2>
<q1>Eghtɨ a nɨn gumazamiziba ko gumazir onganarazibagh amiba,</q1>
<q2>an arazir aghuimra, me gativagh,</q2>
<q2>guizɨn arazimɨn gɨn mangɨ men araziba tuighsɨgham.</q2>
<s1>Ia akam ikaragh: Ekiam, nguazimɨn kantriba bar moghɨra nɨn iziam fam.</s1>
<par/><goodbreak/>
<q1>A ikɨvɨra ikiamin dughiar kam, gumazamiziba arazir aghuimra gɨn mangam.</q1>
<q2>Iakɨnim isiraghavɨra itir dughiamɨn, dabirabir aghuim otiv mangɨvɨra ikiam.</q2>
<b/>
<q1>An atrivimɨn ikɨ gumazamizir ongarimɨn roghɨra itiba ko saghon itiba, me gativagh men ganam.</q1>
<q2>Eghtɨ an nguazir oteviba, Yufretisɨn dɨpamɨn ikegh mangɨ nguazir kam bar an mangam.</q2>
<s1>Ia akam ikaragh: Ekiam, nguazimɨn kantriba bar moghɨra nɨn iziam fam.</s1>
<par/><goodbreak/>
<q1>Spenɨn kantrin atriviba ko arighatɨzibar atriviba, me bizir aghuiba a danɨngam.</q1>
<q2>Uaghan, Seban kantri ko, Arebian kantrin atriviba, me a bagh takisba inigh izam.</q2>
<q1>Atriviba bar izɨ a bagh teviba apɨram.</q1>
<q2>Eghtɨ kantriba bar, dar gumazamiziba an ingangaribar amuam.</q2>
<s1>Ia akam ikaragh: Ekiam, nguazimɨn kantriba bar moghɨra nɨn iziam fam.</s1>
<par/><goodbreak/>
<q1>Guizbangɨra, an onganarazibagh amir gumazibar dɨmdiaba baragha men akurvasi.</q1>
<q2>Gumazir onganarazibagh amua ikia akurvaziba men puvatɨziba,</q2>
<q2>a uabɨ men akurvasi.</q2>
<q1>Gumazir onganarazibagh amua gavgaviba puvatɨziba,</q1>
<q2>a men apangkufi.</q2>
<q2>Gumazir biziba puvatɨziba a ua me isi.</q2>
<s1>Ia akam ikaragh: Ekiam, nguazimɨn kantriba bar moghɨra nɨn iziam fam.</s1>
<par/><goodbreak/>
<ms>2. RIT <rq>Ef 3:2-3a, 5-6</rq></ms>
<mr>Akar dapanim: Ia akar aghuir kamɨn, ia ikɨzir igharazibar gumazamiziba, ia e ko uari inigha ikɨzir vamɨra ko mɨkarzir vamɨran otifi.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>Ia ti oreghama, God apangkuvim ikia ia bagha ingangarir kam na ganɨngi. Egha God uan nɨghnɨzir mogomem azenan aneka, egha na gamizɨ, kɨ a gɨfo. Kɨ mong an gun osiri,</p>
</twocol>
<twocol>
<p>Faragha zuir dughiaba, God gumazamiziba nɨghnɨzir mogomer kamɨn me mɨkemezir puvatɨ. Ezɨ datɨrɨghɨn God uan Duamɨn tuavimɨn uan aposelɨn a baghavɨra itiba ko an akam inigha izir gumazibar akazɨ an azenim girɨ. Nɨghnɨzir mogomer kam a kamakɨn: Akar aghuimɨn aven Kantrin Igharazibar Gumaziba ko Judaba uaghara, God uan bizir aghuiba isa bar moghɨra me ganɨdi. Me uari ko ikia mati nivafɨzir vamɨran aven iti. Me bar moghɨra, Krais Iesusɨn ingangarimɨn tuavimɨn, bizir God e bagha akam akɨriziba e da iniam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>E Ekiamɨn mɨkovezim aruem anadi naghɨn an ganigha, an iziam fasa izi.</p3>
<p2>Aleluya.</p2>
<ms>GUTNIUS <rq>Mt 2:1-12</rq></ms>
<mr>Akar dapanim: E aruem anadi naghɨn an mɨkovezimɨn ganigha, an iziam fasa izi.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Maria Distrigh Judian aven itir nguibam Betlehemɨn Iesus bate. Dughiar kamɨn Herot, Atrivimɨn iti. Amebam Iesus batezɨma fofozir gumazir maba aruem anadi naghɨn ikegha Jerusalemɨn ize.* Egha me kamaghɨn azai, “Borir Judabar Atrivimɨn ikiamim, amebam a batezɨ a managh iti? E an gun mɨgeir mɨkovezim aruem anadi naghɨn an ganigha an ziam fasa izi.” Ezɨ Herot akar kam baregha an dɨghorim a bɨra. Ezɨ Jerusalemɨn itir darazi uaghan kamaghɨn ami. Egha Herot ofa gamir gumazir ekiaba ko Judan arazibagh fozir gumazibar diagha me akuvagha kamaghɨn men azai, “God Uam E Iniasa Mɨsevezir Gumazim, an amebam managh a batam?” Ezɨ me ghaze, “Judian Distrighɨn aven itir nguibam Betlehemɨn, an amebam a batam. E bizir kam kamaghɨn a gɨfo, Godɨn akam inigha izir gumazimɨn osizirim kamaghɨn iti,</p>
<q>‘Nɨ Betlehem, nɨ Judan nguazimɨn aven iti.</q>
<q>Nɨ Judabar nguibar ekiabar tongɨn uaghan ziam iti, nɨn aven atrivir ekiatam azenim giram,</q>
<q>egh a nan gumazamiziba Israelbagh ativagham.’<glue width="0.2em" />”</q>
<p>Ezɨ Herot averara aruem anadi naghɨn izezir gumazibar diagha mɨkovezim otozir dughiam bagha men azai. A me faraghavɨra mɨkovezimɨn apizir dughiam gɨfogha, egha me isa Betlehemɨn me amadagha kamaghɨn me mɨgei, “Ia mangɨ borim bativsɨ deraghvɨra rui. Ia a batoghɨva ua na bagh mɨgɨrɨgɨam amadagh. Eghtɨ kɨ uaghan mangɨ, an ziam fam.”</p>
<p>Me Herot baregha zuima mɨkovezir me faragha aruem anadi naghɨn ganizim, men faragha ghua borim itir danganim batogha a gisɨrara iti.* Me mɨkovezimɨn ganigha bar akonge. Egha me dɨpenimɨn aven ghua borim bato, a uan amebam Maria ko. Me tevibar pɨrigha avigha ghuaghira borimɨn ziam fe. Egha me uan mɨtariba kuigha bizir aghuir a bagha inigha izezibar an ekarim gami. Me gol ko mughuriar aghuim itir borem ko avir mɨgharir muguriar aghuim gamim da isava a ganɨngi.</p>
<p>Ezɨ God irebamɨn me batogha Herot bagh ua mangan me anogoroke. Ezɨ me tuavir igharazimɨn uamategha uan nguibamɨn ghue.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="BAPTAIS BILONG BIKPELA JISAS KRAIS" />
<ms1>BAPTAIS BILONG BIKPELA JISAS KRAIS</ms1>
<ms>1. RIT Ais 42:1-4, 6-7</ms>
<mr>Akar dapanim: Kar nan ingangarir gumazim. Kɨ uabɨ a ginaba, egha kɨ zurara a bagha bar akonge.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God ghaze,</q1>
<q2>“Kar nan ingangarir gumazir kɨ ifuegha inabazim.</q2>
<q2>Kɨ gavgavim isava a ganɨdi.</q2>
<q2>Egha uan Duam isa a gatɨ.</q2>
<q2>Eghtɨ a nguazir kamɨn kantribar gumazamiziba guizɨn arazimɨn gɨn mangɨsɨ me tuisɨgham.</q2>
<q1>A mɨkɨmamin dughiam a pamten akam akarigh mɨkɨman kogham.</q1>
<q2>A tuavibar tuiv aghurighɨvɨra pamten mɨkɨman kogham.</q2>
<q1>Ighurunir gavgaviba puvatɨgha dɨpɨrasava amim, a bar an apɨrighan kogham,</q1>
<q2>egh lamɨn pamtem isir puvatɨzir kam, an anemungeghan kogham.</q2>
<q1>Egh kamaghɨra, a gavgaviba puvatɨzir gumazamizibar asughasugh deravɨra me damuam.</q1>
<q2>An arazir aghuim damightɨ a mɨtɨgh gavgavigham.</q2>
<q1>Eghtɨ osɨmtɨzitam a dɨkabɨraghan kogham.</q1>
<q2>A pamten ingar mangɨ, guizɨn arazimɨn gumazamiziba tuisɨzir arazir kam damightɨ, an otogh gavgavigh nguazir kam bar an ikiam.</q2>
<q2>Ezɨ nguibar ongarir mɨriamɨn saghon itiba, me arazir God e ganɨngiziba bagha mɨzua iti.”</q2>
<q1>“Kɨ Ikiavɨra Itir God, nɨ nan arazir aghuimɨn bizibar amuasa kɨ nɨn dia.</q1>
<q2>Egh nɨn agharimɨn suiragh deragh nɨ geghuv nɨn ganam.</q2>
<q1>Egh nɨ bangɨn kɨ Akar Gavgavir Dɨkɨrɨzim nguazir kamɨn gumazamiziba ko a damuam.</q1>
<q2>Egh nɨ damutɨ, nɨ kantribar gumazamiziba, bar men angazangarimɨn mɨn ikiam.</q2>
<q1>Nɨ ingangarir kam damuam:</q1>
<q2>Nɨ damazir okavɨrɨzibar amutɨ, me ua ganam.</q2>
<q2>Egh kalabusɨn itir gumaziba, me danganir mɨtarmemɨn apiaghav itiba,</q2>
<q3>nɨ me damightɨ me fɨrighregham.</q3>
<s2>Kar Godɨn Akam.</s2>
</twocol>
<ms>SAM <rq>Sam 29:1-4, 9-10</rq></ms>
<s1>Ia akam ikaragh: Ekiam, nɨ deragh e damuva dughiar aghuim e danɨng.</s1>
<q1>Ia Godɨn Nguibamɨn itir enselɨn gavgaviba,</q1>
<q2>ia Ikiavɨra Itir Godɨn ziam fɨ.</q2>
<q2>Ia an gavgavim ko an ziar ekiam bagh bar akongegh.</q2>
<q1>Ia Ikiavɨra Itir Godɨn ziar ekiamɨn gun mɨkɨm.</q1>
<q2>Egh an damazimɨn zuegh ikɨ an ziam fɨ.</q2>
<s1>Ia akam ikaragh: Ekiam, nɨ deragh e damuva dughiar aghuim e danɨng.</s1>
<par/><goodbreak/>
<q1>Ikiavɨra Itir Godɨn tiarim ongaribagh isɨn izima, da bar a barasi.</q1>
<q2>Godɨn Bar Gavgavir Ekiam Itim, araribar mɨn pamten dagarvasi.</q2>
<q2>An akam, ongarimɨn danganiba bar, dagh isɨn pamten dagarvagha da avara.</q2>
<q1>Ikiavɨra Itir Godɨn dagaravaziba gavgaviba dar iti.</q1>
<q2>A dagarvazima, gumazamiziba a baraghava an atiatia an iziam fe.</q2>
<s1>Ia akam ikaragh: Ekiam, nɨ deragh e damuva dughiar aghuim e danɨng.</s1>
<par/><goodbreak/>
<q1>Ikiavɨra Itir Godɨn tiarim, pamtem asɨzir atiabagh amima, da agoa otamin dughiaba ataghragha puram oti.</q1>
<q2>Ezɨ ruarimɨn temer afarir angamtɨziba purama asiaghira iri.</q2>
<q1>Ezɨ Godɨn Dɨpenimɨn aven itir gumazamiziba, me bar pamtem dɨa ghaze, “God uabɨra gavgavim ko iziar ekiam iti!”</q1>
<b/>
<q1>Ikiavɨra Itir God uan atrivir dabirabim gaperagha ongarir konibagh ativagha dar gari.</q1>
<q2>A en atrivimɨn ikia, egh mamaghɨra ikiam.</q2>
<s1>Ia akam ikaragh: Ekiam, nɨ deragh e damuva dughiar aghuim e danɨng.</s1>
<par/><goodbreak/>
<ms>2. RIT <rq>Ap 10:34-38</rq></ms>
<mr>Akar dapanim: God Nasaretɨn gumazim Iesus ginaba, egha uan Duam ko gavgavir ekiam isa a ganɨngi.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pita Korneliusɨn dɨpenimɨn aven itir darasiv gei, “Bar guizbangɨra, kɨ datɨrɨghɨn fos. God gumazir vabara ifuegha merara garir puvatɨ, a bar gumazibagh ifonge. Nguibaba bar dar itir gumazamizir an apengan ikia, arazir aghuibagh amiba, a me gifonge. Kar God Israelɨn gumazamiziba bagha amadazir akam. A kamaghɨn mɨgei, Krais Iesus a bar moghɨra en Ekiam. Egha an e gamima, e God ko navir amɨrɨzimɨn iti. Ia uari fo, bizir manaba kantri Israelɨn nguibaba bar da batifi. Bizir kaba Distrigh Galilin dɨkafi. Da, Jon gumaziba ruasa akam kuragha aruigha gɨvazɨma, da gɨn otifi. Ia fo, God Nasaretɨn gumazim Iesus, uan Duam ko gavgavim a ganɨngi. Egha God a ko itima, kamaghɨn amizɨ a nguibabagh arua gumazamizibar akurvasi. Egha Satanɨn apengan itir gumazamizibagh ami me ua dera.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ghuariar mam otogha me avara. Ezɨ akar mam ghuariar kamɨn aven kamaghɨn mɨgei, “Kar nan Otarim, kɨ bar a gifonge. Ia an akam baragh.”."</p3>
<p2>Aleluya.</p2>
<ms>GUTNIUS <rq>Mt 3:13-17</rq></ms>
<mr>Akar dapanim: Iesus dɨpamɨn ruegha gɨvazɨ, overiam kuiaghrɨzɨ, Godɨn Duam izaghira an iti.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ dughiar kam Iesus Galilin Distrigh ategha Jon a ruasa, Jordanɨn dɨpamɨn zui. Ezɨ Jon an anogorogha ghaze, “Nɨ manmagh sua, uabɨ ruasa na bagha izi? Nɨ na rutɨ, kamaghɨn deragham!” Ezɨ Iesus an mɨgɨrɨgɨam ikaragha a mɨgɨa ghaze, “Markɨ. Nɨ datɨrɨghɨn kɨ nɨ mɨgei moghɨn nɨ damu. Ga arazir kamɨn, God ifongezir araziba dar gɨn tɨghtɨ, da otivam.” Ezɨ Jon an mɨgɨrɨgɨamɨn mɨn ghu.</p>
<p>Ezɨ Iesus ruegha gɨvagha zuamɨra dɨpam ategha azenimɨn ize. Ezɨ overiam kuiaghrɨzɨ a garima, Godɨn Duam bunbamɨn mɨn mɨghegha izaghira a gisɨn apera. Ezɨ tiarir mam Godɨn Nguibamɨn ikia dɨa ghaze, “Kar nan Otarim, kɨ bar a gifonge. Kɨ a bagha bar akonge.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<vfill/>
<info category="h" value=" " />
<mt>TAIM BILONG</mt>
<mt>LEN NA ISTA</mt>
<vfill/>
<eject/>
<info category="h" value="AS TRINDE" />
<ms1>AS TRINDE</ms1>
<ms>1. RIT Jol 2:12-18</ms>
<mr>Akar dapanim: Ia uan osɨmtɨzim akakaghsɨ uan korotiaba pura da bɨghan markɨ. Puvatɨ, ian arazir kuraba bagh ia uan navir averiamɨn aven bar osemegh.</mr>
<s1>Akar kam, Godɨn akam inigha izir gumazim Joel, an osiri.</s1>
<twocol>
<q1>Egha Ikiavɨra Itir God kamaghɨn mɨgei,</q1>
<q2>“Guizbangɨra, bizir kurar kaba bar otivam,</q2>
<q2>eghtɨ ia datɨrɨghɨra uan navibagh iragh ua na bagh izɨ.</q2>
<q1>Egh dagheba ategh uan navir averiaba sara azi ua na bagh izɨ.</q1>
<q1>Ia pura uan korotiaba abɨghɨva azir arazim damuan markɨ.</q1>
<q2>Puvatɨ, ian navir averiabar aven bɨghregh egh ia ararem akagham.</q2>
<q1>Ia fo, Ikiavɨra Itir God gumazamiziba bar me gifongegha bar men kuarkufi.</q1>
<q2>Egha a zuamɨrama atarir pu. Puvatɨ.</q2>
<q2>An apangkuvim bar moghɨra men ekefe.</q2>
<q2>Egha a zurara uan nɨghnɨzim gighasa ifongeghavɨra ikia, egha gumazamizibar arazir kuraba ikarvazir pu.</q2>
<q1>Kamaghɨn, ia ua Ikiavɨra Itir God, ian God bagh izɨ.</q1>
<q1>Ia ua Ikiavɨra Itir God, ian God, a bagh izɨtɨ,</q1>
<q2>a ti uan nɨghnɨzim giragh, egh deraghvɨram ia damuam, egh dagher avɨriba ia danɨngam.</q2>
<q2>Eghtɨ ia a bagh ofa damuamin dagheba ko wainba ikiam.</q2>
<q1>Ia Saionɨn mɨghsɨamɨn ikɨ isɨghabagh ivi.</q1>
<q2>Egh dagheba ateghamin dughiam ginabagh,</q2>
<q2>egh gumazamizibav kemeghtɨ, me nan ziam fɨsɨ uari akufagh.</q2>
<q1>Egh gumazamiziba bar me akuvagh, me mɨkɨmtɨ,</q1>
<q2>me nan iziam fɨsɨ, uan bizir kuraba ko arazir kuraba ategh nan damazimɨn bar zuegh.</q2>
<q2>Men gumazamizir ghuriba ko, borir ekiaba ko otem apir borir iririviba, me bar moghɨra, nɨ me inigh izɨ.</q2>
<q2>Poroghamir igiaba, me uan dɨpeniba ategh uaghan izɨ.</q2>
<q1>Nan ofa gamir gumaziba, me nan ingangarir gumaziba, nɨ me mɨkemeghtɨ,</q1>
<q2>me Godɨn Dɨpenimɨn tiar akam ko, ofa gamir dakozimɨn tongɨn tugh azi arang kamaghɨn mɨkɨm,</q2>
<q1>‘O Ikiavɨra Itir God, e nɨn gumazamizibara.</q1>
<q2>Eghtɨ nɨ uan gumazamizibar apangkufigh.</q2>
<q1>Puvatɨghtɨma, kantriba bar, akɨrim ragh e gasaragh egh dɨbovir akabar e mɨkɨmam.</q1>
<q1>E nɨn azai, nɨ kantrin igharazibar gumazamiziba ateghtɨ</q1>
<q2>me e dɨpova kamaghɨn mɨkɨman kogham, ian God managh iti?’<glue width="0.2em" />”</q2>
<q1>Ezɨ Ikiavɨra Itir God, bar puvɨra uan nguazim gɨnɨghnɨgha,</q1>
<q2>uan gumazamizibar apangkuvigha men akura.</q2>
<s2>Kar Godɨn Akam.</s2>
</twocol>
<ms>SAM <rq>Sam 51:3-6, 12-14, 17</rq></ms>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<q1>O God, nɨ uan apangkuvir arazimɨn gɨn mangɨ, egh nan apangkufigh.</q1>
<q2>Nɨ apangkuvir ekiar kam nan ikɨ, egh nan arazir kuraba batokegh.</q2>
<q1>Gumaziba rua ua zue moghɨn,</q1>
<q2>nɨ na rueghtɨ nan arazir kuraba mangɨghtɨ kɨ zueka.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>Kɨ fo, kɨ arazir kuram gamigha gɨfa.</q1>
<q2>Egha arazir kurar kɨ amizir kam, kɨ a gɨnɨghnɨghavɨra iti.</q2>
<q1>Kɨ bar nɨrara, nɨn damazimɨn arazir kuram gami.</q1>
<q2>Nɨ uan arazir aghuimɨn gɨn ghua na isa kot gatɨgha, nan arazir kuraba bagha ivezir kuram na ganɨngi.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>O God, nɨ nan navir averiam damightɨ a zuegh ua igiamɨn otogh.</q1>
<q2>Eghtɨ nɨn ifongiar aghuim nan aven izɨtɨ kɨ nɨrara ganam.</q2>
<q1>Nɨn Duam nan aven iti,</q1>
<q2>ezɨ nɨ uabɨn boroghɨn na batuegh, na dam uan duam inian markɨ.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>Nɨ faraghavɨra ua na inizɨ kɨ nɨ bagha bar akonge.</q1>
<q2>Nɨ datɨrɨghɨn bar akongezir arazir kam na danɨngigh.</q2>
<q2>Kɨ nɨn akabar gɨn mangamin ifongiar kam, nɨ ua na danɨngigh. O Ekiam, nɨ nan akuraghtɨ,</q2>
<q2>kɨ deragh eghaghanibagh fogh nɨn ziam fam.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<ms>2. RIT <rq>2 Ko 5: 20-6:2</rq></ms>
<mr>Akar dapanim: Datɨrɨghɨn, dughiar God deraghvɨra e damuamim. Datɨrɨghɨn, dughiar God uam e iniamim.</mr>
<s1>Akar kam, akɨnafarir namba 2 Pol Korinɨn gumazamiziba baghava an osirizimɨn aven iti.</s1>
<twocol>
<p>Kar e Kraisɨn abuir gumazibar otivigha, mati God uabɨ uan dɨmdiam ia ganɨngizɨ moghɨn, e akar kam ia mɨkɨri. Kamaghɨn, e Kraisɨn danganim isa, ia gakaghora ghaze, ia Godɨn apanim gamir araziba ategh an namakabar otifigh. Krais uabɨ arazir kuratam gamizir puvatɨ. Ezɨ God kamagh sua, e Krais ko porogh, egh an gavgavimɨn e Godɨn damazimɨn gumazamizir aghuibar otivam. Kamaghɨn, God en akurvaghasa egha, en arazir kuraba bar Krais gisɨn da arɨki, ezɨ Krais mati uaghan gumazir arazir kurabagh amir mamɨn mɨn oto.</p>
<p>E God ko ingara egha pamten ia gakaghora ghaze, ia gumazamizir Godɨn apangkuvim iniziba, ia aneteghtɨ a pura bizimɨn mɨn otivan markɨ. God kamaghɨn mɨgei, “Dughiar kɨ ian kuarkuvigha atɨzim, an otozɨ, kɨ ian dɨmdiam barasi. Dughiar kɨ ian akurvaghasa atɨzim, an otozɨ, kɨ ian akura.” Ia oragh! Kɨ ian kuarkuvighamin dughiam datɨrɨghɨn otos. Ezɨ uaghan kɨ ian akurvaghamin dughiam datɨrɨghɨn otos!</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Ia Ekiamɨn akam baragh. Egh akɨrim ragh an akam gasan markɨ.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Mt 6:1-6, 16-18</rq></ms>
<mr>Akar dapanim: Nɨn afeziam, bizir modoghav itibar gari, egh a nɨn ivezim nɨ ikarvagham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus ua kamaghɨn mɨgei, “Ia deraghvɨra gan. Ia gumazamiziba gansɨ osamɨva, arazir aghuibar amuan markɨ. Ia kamagh damu, uan Afeziar uan Nguibamɨn itim da ivezitam inighan kogham.</p>
<p>“Egh ia bizitam isɨ gumazir asaghasazitam danɨngsɨva, tav amadaghtɨma a mangɨ ian arazir aghuir kam an gun mɨkɨman markɨ, egh mati gumazir maba me God ko mɨgeir dɨpeniba ko tuavibar tuiva odava ami moghɨn. Ia men mɨn damuan markɨ. Kamagh amir darazi, me gumazamizibar damazibar uan araziba akakaghtɨma, me men ziaba fasa. Kɨ guizbangɨra ia mɨgei, me uan ivezim inigha gɨfa. Ia asaghasazitamɨn akurvaghsɨ, ian agharir guvim arazir kam damutɨ, agharir ikɨriam arazir kam gɨfoghan kogham. Eghtɨ ian akurvazir arazir kam averara ikɨtɨ, ian Afeziar bizir mogomebar garim, ian arazir aghuim ikaragham.”</p>
<p>Egha Iesus ua kamaghɨn mɨgei, “Ia God ko mɨkɨmsɨ, gumazir ifavariba ami moghɨn damuan markɨ. Me God ko mɨgeir dɨpeniba ko tuavir ekiabar akabar tuiva, God ko mɨkɨmasa bar akonge. Me odava, egha ghaze, gumazamizir avɨriba nan ganigh nan ziam fam. Kɨ guizbangɨra ia mɨgei, me uan ivezim inigha gɨfa. Egh ia God ko mɨkɨmsɨ, uan dɨpenir averiamɨn mangɨ tiam asaragh, egh modogh ia uan Afeziam ko mɨkɨm. Kamaghɨn, ian Afeziar bizir mogomebar garim, a ian ivezim ia danɨngam.</p>
<p>Egha Iesus ua mɨgɨa ghua ghaze, “Ia dagheba ataghrazir dughiamɨn ia gumazir ifavaribar mɨn uan guabagh ekuan markɨ. Gumazir ifavariba dagheba ataghrazir dughiamɨn, gumaziba men ganasa, me uan guaba ruer puvatɨgha pughpurighav arui. Me odava arazir kabagh ami. Kɨ guizbangɨra ia mɨgei, me uan ivezim inigha gɨfa. Eghtɨ ia dagheba ataghrazir dughiamɨn, ia borem uari aghɨva uan guaba ru, eghtɨ gumaziba ia dagheba ataghrazir arazir kam gɨfoghan kogham. Eghtɨ ian Afeziar danganir mogomemɨn itim, anarɨra ian ganigh fogham. Egh gɨn ian Afeziar bizir mogomebar garim, a ian ivezim ia danɨngam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 1 bilong Len" />
<ms1>Sande 1 bilong Len</ms1>
<ms>1. RIT <rq>Jen 2:7-9; 3:1-7</rq></ms>
<mr>Akar dapanim: God gumazim ko amizimɨn ingarizir eghaghanim, ko arazir kuram otozir eghaghanim.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Egha gɨn Ikiavɨra Itir Godɨn Gavgavim nguazim inigha gumazir mamɨn ingari. Egha uan ikɨrɨmɨrir angamra itim anɨdir amɨnim isa, gumazimɨn atinimɨn a giverezɨma, an an aven ghu, ezɨ gumazim angamra iti. Egha Ikiavɨra Itir Godɨn Gavgavim azenir mam aruem anadi naghɨn an ingarizɨ a Idenɨn nguazimɨn iti. Egha azenir kamɨn gumazir kam atɨzɨma, a iti. Ezɨ Ikiavɨra Itir Godɨn Gavgavim temer guar avɨribagha amizɨ da nguazimɨn otifi, dar ovɨziba daghemɨn bar dera. Temer kabar ganganim bar moghɨra dera. Azenir kamɨn torimra temer mam iti, a ikɨrɨmɨrir zurara itim anɨdir temem. Ezɨ temer igharazir mam uaghan iti, kar temer nɨghnɨzir aghuim anɨngtɨ gumazamiziba arazir aghuim ko arazir kuram gɨfoghamim.</p>
<p>Ikiavɨra Itir Godɨn Gavgavim asɨziba bar adar ingari, ezɨ kuruzimra, an akar asuiba ko akar ifavaribagh amua, egha arazir kamɨn asɨzir igharaziba bar dagh afira. Egha kuruzim kamaghɨn amizimɨn azara, “God ti azenir kamɨn itir iter ovɨziba bar dar aman guan anogoroke, a?” </p>
<p>Ezɨ amizim kamaghɨn an akam ikara, “Ga azenir kamɨn itir ter ovɨzibar amam. Ezɨ iter bar vamɨran azenimɨn torimɨn tughav itimra, Ikiavɨra Itir Godɨn Gavgavim, an ovɨzitamar aman bar gan anegoroke. A kamaghɨn ga mɨgɨa ghaze, ‘Gua bar iter kamɨn ovɨzitamar aman markɨ, egh uaghan an suighan markɨ. Gua kamagh damigh ovegham.’<glue width="0.2em" />”</p>
<p>Ezɨ kuruzim kamaghɨn amizim mɨgei, “Puvatɨ. Gua oveghan kogham.  Egh gua iter kamɨn ovɨzim amegh, guan damaziba kuighrɨghtɨma gua arazir aghuiba ko arazir kurabagh foghfogh, egh gua Godɨn mɨraram otogham. God bizir kam gɨfogha egha iter kamɨn ovɨzim aman guan anogoroke.”</p>
<p>Ezɨ amizim iter kamɨn ovɨzimɨn gari, an ganganim bar dera ezɨ damamin dagher aghuiba an iti. Ezɨ amizim kamaghɨn nɨghnɨsi, “Kamaghɨn deragham, kɨ iter kamɨn ovɨzim amegh egh fofozir aghuir kaba iniam.” Kamaghɨn, amizim iter kamɨn ovɨzir mam inigha aneme. Dughiar kam an pam a ko iti, ezɨ amizim ovɨzir maba isa uan pam ganɨngizɨ, an pam uaghan ada ame.  Ezɨ aningɨn damazimning kuaghirezɨma aning uaningɨn gari, aning bibiamra iti. Kamaghɨn aning fighɨn iter afariba isa inibar mɨn da isamigha, uan mɨkarzimning avara.</p>
<s2>Kar Godɨn Akam.</s2>
</twocol>
<ms>SAM <rq>Sam 51:3-6, 12-14, 17</rq></ms>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<q1>O God, nɨ uan apangkuvir arazimɨn gɨn mangɨ, egh nan apangkufigh.</q1>
<q2>Nɨ apangkuvir ekiar kam nan ikɨ, egh nan arazir kuraba batokegh.</q2>
<q1>Gumaziba rua ua zue moghɨn,</q1>
<q2>nɨ na rueghtɨ nan arazir kuraba mangɨghtɨ kɨ zueka.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>Kɨ fo, kɨ arazir kuram gamigha gɨfa.</q1>
<q2>Egha arazir kurar kɨ amizir kam, kɨ a gɨnɨghnɨghavɨra iti.</q2>
<q1>Kɨ bar nɨrara, nɨn damazimɨn arazir kuram gami.</q1>
<q2>Nɨ uan arazir aghuimɨn gɨn ghua na isa kot gatɨgha, nan arazir kuraba bagha ivezir kuram na ganɨngi.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>O God, nɨ nan navir averiam damightɨ a zuegh ua igiamɨn otogh.</q1>
<q2>Eghtɨ nɨn ifongiar aghuim nan aven izɨtɨ kɨ nɨrara ganam. Nɨn Duam nan aven iti,</q2>
<q2>ezɨ nɨ uabɨn boroghɨn na batuegh, na dam uan duam inian markɨ.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<q1>Nɨ faraghavɨra ua na inizɨ kɨ nɨ bagha bar akonge.</q1>
<q2>Nɨ datɨrɨghɨn bar akongezir arazir kam na danɨngigh.</q2>
<q2>Kɨ nɨn akabar gɨn mangamin ifongiar kam, nɨ ua na danɨngigh. O Ekiam, nɨ nan akuraghtɨ,</q2>
<q2>kɨ deragh eghaghanibagh fogh nɨn ziam fam.</q2>
<s1>Ia akam ikaragh: Ekiam, kɨ arazir kuram gami. Ezɨ nɨ nan apangkufigh.</s1>
<par/><goodbreak/>
<ms>2. RIT (Longpela Rit) <rq>Ro 5:12-19</rq></ms>
<mr>Akar dapanim: Godɨn apangkuvim ko an bizir aghuim, an ovevemɨn gavgavim bar a gafiragha bar ekefe.</mr>
<s1>Pol Romba bagha osirizir akɨnafarimɨn dɨbobonim</s1>
<twocol>
<p>Kamaghɨn amizɨ, gumazir vamɨra arazir kuram gamizɨ, ezɨ tuavir kamɨn arazir kuraba nguazir kamɨn oto. Ezɨ nguazir kamɨn gumazamiziba arazir kurabagh amima, ovevem oto. Ezɨ gumazamiziba bar arazir kurabagh amima, kamaghɨn ovevem bar me bato. E fo, fomɨra dughiar Moses Osirizir Arazibar tɨghar otivam, dughiar kamɨn arazir kuraba nguazir kamɨn iti. Ezɨ Moses Osirizir Araziba itir puvatɨzɨ, God gumazibar arazir kurar kaba medir puvatɨ. Ezɨ Adamɨn dughiamɨn ikegha ghua Mosesɨn dughiamɨn, ovevem gumazamiziba gativagha me avara. Gumazir maba Adamɨn mɨn arazir kuratam gamizir puvatɨ, men arazir kuraba ighara. Ezɨ ovevem uaghan me avara. Ezɨ Adam mati Gumazir Izamimɨn nedazim.</p>
<p>Ezɨ Godɨn apangkuvir a pura anɨngizim, an Adam amizir arazir kuramɨn mɨn amir puvatɨ. Guizbangɨra, gumazir vamɨra Adam arazir kuram gamima, ezɨ tuavir kamɨn gumazir avɨriba ariaghɨre. Ezɨ gumazir vamɨra Krais Iesus an apangkuvimɨn, God e gamizɨ, e an damazimɨn dera. Ezɨ Godɨn apangkuvimɨn gavgavim bar ovevemɨn gavgavim gafira. Bizir kam, a gumazamizir avɨriba pura me ganɨngizɨ, a me gizɨfa! Egha uaghan God puram e ganɨngizir bizim ko, gumazir vamɨran arazir kuramɨn otozir bizim, aning uaghara zuir puvatɨ. Aning arazir vamɨra e gamir puvatɨ. Bar puvatɨ. Gumazir kam arazir kurar vamɨra amizɨ, God gumazamiziba me tuisɨgha ghaze, ia bar ikuvigham. Egha God puram e ganɨngizir bizim kamakɨn, gumazamiziba arazir kurar avɨribagh amima, God men apangkuva gari, mati me arazir kuratam gamizir puvatɨ. Guizbangɨra, gumazir vamɨra Godɨn akam batoghezɨ, ezɨ an arazir kuramɨn ovevem gumazamiziba bar me gatifa. Ezɨ God uan apangkuvim gumazamiziba avarazɨ a me gizɨfa, egha ghaze, ia nan damazimɨn dera. Kar a pura anɨngizir bizim. Egh gumazir vamɨra Krais Iesusɨn ingangarimɨn, tina God pura anɨdir bizim iniva, a Krais ko ikɨva bizibagh ativagh dar ganam. Egh me kamagh ikɨva me bizibagh ativaghamin gavgavim, ovevemɨn gavgavim gafiragham.</p>
<p>Ezɨ kamaghɨn, e deravɨra akar kam gɨnɨghnɨgham. Gumazir mam arazir kurar vamɨram amizɨ, kamaghɨn God ghaze, gumazamiziba bar moghɨra bar ikufi. Kamaghɨra, Gumazir Igharazir Vamɨra arazir aghuir Godɨn damazimɨn derazim gami. Kamaghɨn God gumazamiziba bar men gari, mati me arazir kuratam gamizir puvatɨ. Egh God me zurara itir ikɨrɨmɨrir aghuarim me danɨngam. Gumazir vamɨra Godɨn akam baraghizir puvatɨ, ezɨ an arazir kam gumazamizir avɨribagh amizɨ, me arazir kurabagh amir gumazibagh ava. Kamaghɨra Gumazir Vamɨra Godɨn akam baraghizɨ, ezɨ an arazir kam gumazamizir avɨribagh amizɨ, me Godɨn damazimɨn dera.</p>
<s2>Kar Godɨn Akam.</s2>
</twocol>
<ms>2. RIT (Sotpela Rit) <rq>Ro 5:12, 17-19</rq></ms>
<mr>Akar dapanim: Godɨn apangkuvim ko an bizir aghuim, an ovevemɨn gavgavim bar a gafiragha bar ekefe.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kamaghɨn amizɨ, gumazir vamɨra arazir kuram gamizɨ, ezɨ tuavir kamɨn arazir kuraba nguazir kamɨn oto. Ezɨ nguazir kamɨn gumazamiziba arazir kurabagh amima, ovevem oto. Ezɨ gumazamiziba bar arazir kurabagh amima, kamaghɨn ovevem bar me bato.</p>
<p>Guizbangɨra, gumazir vamɨra Godɨn akam batoghezɨ, ezɨ an arazir kuramɨn ovevem gumazamiziba bar me gatifa. Ezɨ God uan apangkuvim gumazamiziba avarazɨ a me gizɨfa, egha ghaze, ia nan damazimɨn dera. Kar a pura anɨngizir bizim. Egh gumazir vamɨra Krais Iesusɨn ingangarimɨn, tina God pura anɨdir bizim iniva, a Krais ko ikɨva bizibagh ativagh dar ganam. Egh me kamagh ikɨva me bizibagh ativaghamin gavgavim, ovevemɨn gavgavim gafiragham.</p>
<p>Ezɨ kamaghɨn, e deravɨra akar kam gɨnɨghnɨgham. Gumazir mam arazir kurar vamɨram amizɨ, kamaghɨn God ghaze, gumazamiziba bar moghɨra bar ikufi. Kamaghɨra, Gumazir Igharazir Vamɨra arazir aghuir Godɨn damazimɨn derazim gami. Kamaghɨn God gumazamiziba bar men gari, mati me arazir kuratam gamizir puvatɨ. Egh God me zurara itir ikɨrɨmɨrir aghuarim me danɨngam. Gumazir vamɨra Godɨn akam baraghizir puvatɨ, ezɨ an arazir kam gumazamizir avɨribagh amizɨ, me arazir kurabagh amir gumazibagh ava. Kamaghɨra Gumazir Vamɨra Godɨn akam baraghizɨ, ezɨ an arazir kam gumazamizir avɨribagh amizɨ, me Godɨn damazimɨn dera.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Gumazamiziba daghemra ikɨrɨmɨrir aghuim inighan kogham. Puvatɨ. Me Godɨn akatorimɨn otivizir akabar ikɨrɨmɨrir aghuim iniam.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Mt 4:1-22</rq></ms>
<mr>Akar dapanim: Iesus 40plan arueba ko 40plan dɨmagaribar daghetam amezir puvatɨ, ezɨ Satan abasamasav a badai.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Dughiar kamɨn Godɨn Duam Iesus inigha ghua Satan a gifarasa danganir gumaziba itir puvatɨzimɨn ghu. Ezɨ Iesus 40 plan arueba ko dɨmagaribar daghetam inizir puvatɨ. Ezɨ mɨtiriam an azi. Ezɨ gumazir ifavaribagh amim Satan iza a batogha kamaghɨn a mɨgei, “Nɨ guizbangɨra Godɨn Otarim, nɨ dagɨar kaba akar gavgavim dav kemeghtɨ da bretɨn rubuzibar mɨn otogh.”</p>
<p>Ezɨ Iesus Satan ikaragha ghaze, “Godɨn Akɨnafarim kamaghɨn mɨgei, ‘Gumazamiziba daghebara damɨva dar gavgavimɨn ikian kogham. Puvatɨ. Me God mɨgeir mɨgɨrɨgɨaba bar dar gɨn mangɨva me ikɨrɨmɨrir aghuim iniam.’<glue width="0.2em" />”</p>
<p>Ezɨ Satan Iesus inigha Jerusalemɨn ghua a isa Godɨn Dɨpenimɨn pɨn mar anefa. Egha Satan a mɨgei, “Nɨ oragh, Godɨn Akɨnafarim kamagh mɨgei, ‘A nɨ bagh uan enselba akar gavgavim me mɨkɨmtɨma me deraghvɨra nɨn ganam. Egh me uan dafaribar nɨ fueghtɨ, nɨ uan dagarim dagɨatamɨn aneseghan kogham.’ Kamaghɨn nɨ guizbangɨra Godɨn Otarim, nɨ kagh uabɨ ekunigh.”</p>
<p>Ezɨ Iesus an akam ikaragha ghaze, “Godɨn Akɨnafarim ua kamaghɨn mɨgɨa ghaze, ‘Nɨ uan Ekiam God a gifarɨva, a gakaghontɨ, a nɨn nɨghnɨzimɨn gɨn mangan markɨ.’<glue width="0.2em" />”</p>
<p>Ezɨ Satan ua Iesus inigha ghua mɨghsɨar bar pɨn itir mamɨn ghua nguazir kamɨn kantriba bar, ko dar bizir aghuiba an akakagha ghaze, “Nɨ tevemning apɨrigh nan ziam feghtɨma, bizir kaba kɨ bar da nɨ danɨngam.”</p>
<p>Ezɨ Iesus a mɨgɨa ghaze, “Satan nɨ na gitagh! Godɨn Akɨnafarim kamagh mɨgei, ‘Nɨ uan Ekiam God, nɨ an apengara ikɨ an ziamra fam.’<glue width="0.2em" />”</p>
<p>Ezɨ Satan Iesus ataghizɨ enselba iza an akura.</p>
<p>Ezɨ Iesus orazi, me Jon Gumaziba Ruer Gumazim a isa kalabus gatɨ, ezɨ a uamategha Galilin Distrighɨn ghu. Egha a Nasaretɨn nguibam ategha ghua Kaperneamɨn nguibamɨn iti. Nguibar kam dɨpar ekiam Galilin dadarimɨn Sebulun ko Naptalin nguazir asɨzimɨn iti.* Arazir kabanagh otiva fomɨra Godɨn akam inigha izir gumazim Aisaia mɨkemezɨ moghɨn otifi. A ghaze, “Ia gumazamizir Sebulunɨn nguazim ko Naptalin nguazimɨn itiba, nguazir kam a tuavir ongarimɨn zuim boroghɨra itir danganim ko Jordanɨn dɨpar dadarir vongɨn itir danganim, a Galilin Distrighɨn nguazim. Danganir kam Kantrin Igharazibar Gumazir avɨriba uaghan an aven iti. Kar, gumazamizir arazir kurabar mɨtatemɨn aven itiba, me angazangarir ekiamɨn gani. Egha gumazamizir ovengamin mɨtatemɨn aven ikeziba, angazangarim me gisira.”</p>
<p>Dughiar kamɨn Iesus ingarim foregha akam akura gumaziba me mɨgɨa ghaze, “God Bizibagh Ativamin Dughiam a roghɨra ize. Kamaghɨn amizɨ, ia navibagh iragh!”</p>
<p>Ezɨ Iesus Galilin dɨpar dadarimɨn ghua gari aveghbuar mamning iti. Saimon, me ‘Pita’ a garɨsi. A uan dozim Andru ko, aning iver ekiaba dɨpamɨn da kuri. Aning osiriba isa da amadir gumazimning. Ezɨ Iesus aning mɨgɨa ghaze, “Gua nan gɨn izɨtɨma kɨ guan akakaghtɨma, gua osiriba isi moghɨn gumaziba iniam.” Ezɨ aning an akam baraghavɨra, uan iveba ategha an gɨn zui.</p>
<p>Ezɨ Iesus mong sɨvagha ghua aveghbuar mamningɨn api. Jems, a Sebedin otarim, a uan dozim Jon ko iti. Aning uan afeziam Sebedi ko me botɨn mamɨn iti. Men iveba dɨghoraghrezɨ, me dar toribar kɨri. Ezɨma Iesus aning diazɨma, aning maghɨra uan afeziam ko bot ategha Iesusɨn gɨn zui.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 2 BILONG LEN" />
<ms1>SANDE 2 BILONG LEN</ms1>
<ms>1. RIT <rq>Jen 12:1-4</rq></ms>
<mr>Akar dapanim: God Abrahamɨn dia.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Dughiar mam, Ikiavɨra Itir God Abram mɨgɨa ghaze, “Nɨ uan nguazim ko, aveghbuaba ko, nɨn afeziamɨn adarasi, ategh nguazir kɨ nɨn akaghamimɨn mangɨ.</p>
<q1>Eghtɨ kɨ nɨn ovavir boribar amightɨ, me bar avɨrasemegh,</q1>
<q2>mangɨ egh gɨn ikɨzir gavgavir mam otogham.</q2>
<q1>Egh kɨ deravɨra nɨ damu egh nɨ damightɨ nɨn ziam bar ekevegham.</q1>
<q2>Eghtɨ nɨ bangɨn kɨ gumazamiziba deravɨra me damuamin tuavim ikiam.</q2>
<q1>Eghtɨ gumazir deravɨra nɨ gamiba, kɨ deravɨra me damuam.</q1>
<q2>Eghtɨ nɨ gasɨghasɨzir gumaziba kɨ uabɨ me gasɨghasɨgham.</q2>
<q1>Nɨ bangɨn kɨ nguazimɨn itir ikɨziba dar gumazamiziba</q1>
<q2>bar deragh me damuam.”</q2>
<p>Ezɨ Abram Haranɨn nguibam ategha Ikiavɨra Itir God a mɨkemezɨ moghɨn, a zui. Ezɨ Lot a ko uaghan zui. Dughiar kamɨn Abram 75plan azeniba iti.</p>
<s2>Kar Godɨn Akam.</s2>
</twocol>
<ms>SAM <rq>Sam 33:4-5, 18-20, 22</rq></ms>
<s1>Ia akam ikaragh: Ekiam, e nɨghnɨzir gavgavim nɨn ikia, egha nɨn akurvazim bagha mɨzuai.</s1>
<q1>E fo, Ikiavɨra Itir Godɨn akam, a guizbangɨra iti.</q1>
<q2>Ezɨ a uan akam mɨkemezɨ moghɨra zurara guizɨn arazibar gɨn ghua ingangariba bar dagh ami.</q2>
<q1>Ikiavɨra Itir God, en arazir aghuiba ko guizɨn araziba, a bar dagh ifonge.</q1>
<q2>An apangkuvir arazim, nguazimɨn itir gumazamiziba, bar me ave.</q2>
<s1>Ia akam ikaragh: Ekiam, e nɨghnɨzir gavgavim nɨn ikia, egha nɨn akurvazim bagha mɨzuai.</s1>
<par/><goodbreak/>
<q1>Ia orakigh! Ikiavɨra Itir God, gumazir an atiatia an apengan itiba, a men gari.</q1>
<q2>Gumazir kaba, me an apangkuvir arazir kam nɨghnɨzir gavgavim an iti.</q2>
<q1>A gumazir kaba deragh men gantɨ, me angamra ikiam.</q1>
<q2>Mɨtiriam aghamin dughiam otoghtɨ, a men akuraghtɨ, me daghem bagh ovengan kogham.</q2>
<s1>Ia akam ikaragh: Ekiam, e nɨghnɨzir gavgavim nɨn ikia, egha nɨn akurvazim bagha mɨzuai.</s1>
<par/><goodbreak/>
<q1>E Ikiavɨra Itir God baghɨvɨra mɨzuamɨva,</q1>
<q2>nɨghnɨzir gavgavim an ikɨtɨ an e geghuvam.</q2>
<q2>A en oramɨn mɨn itima e an aven modima a en akurvasi. O Ikiavɨra Itir God, e nɨghnɨzir gavgavim nɨn ikiavɨra ikia nɨn akurvazim mɨzuai.</q2>
<q2>Kamaghɨn, nɨ en apangkuvigh mamaghɨra ikɨ.</q2>
<s1>Ia akam ikaragh: Ekiam, e nɨghnɨzir gavgavim nɨn ikia, egha nɨn akurvazim bagha mɨzuai.</s1>
<par/><goodbreak/>
<ms>2. RIT <rq>2 Ti 1:8b-10</rq></ms>
<mr>Akar dapanim: Krais Iesus en apangkuvigha, e gamizɨ e an gumazamizibar otifi.</mr>
<s1>Akar kam, akɨnafarir namba 2 Pol Timoti baghava an osirizimɨn aven iti.</s1>
<twocol>
<p>Kamaghɨn amizɨma, nɨ e uan Ekiamɨn akam akunsɨ aghumsɨghan kogham. Egh nɨ uaghan nan aghumsɨghan markɨ, kɨ an kalabuziar gumazim. Egh, nɨ Godɨn gavgavimɨn amodoghɨn na ko akar aghuim akunamin ingangarim bagh osɨmtɨzim iniam. God en akuragha egha en diagha ghaze, e an gumazamizibara. An en arazir aghuiba bagha en diazir puvatɨ. Fomɨra dughiar biziba tɨghar otivamimɨn, God uabɨ uan ifongiamɨn gɨn ghua en dia. Egha Krais Iesusɨn ingarimɨn a en apangkuvigha e gamizɨma e an gumaziba ko amizibar otifi. Ezɨ datɨrɨghɨn Krais Iesus, a Gumazir ua en Akurvazim, a bar azenim girɨgha gɨfa. Ezɨ an ingangarimɨn, Godɨn apangkuvim uaghan en azenim girɨ. Krais Iesus, ovevemɨn gavgavim gasɨghasɨki. Ezɨ an akar aghuimɨn tuavimɨn, a gumazamiziba bar me gamima me ikɨrɨmɨrir zurara itim gɨfo.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Ghuariar kamɨn aven tiarir mam kamaghɨn mɨgei, “Kar nan otarim, kɨ bar a gifonge, nan navir agorogem an iti. Ia an akaba baragh.”."</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Mt 17:1-9</rq></ms>
<mr>Akar dapanim: Iesusɨn guam aruemɨn mɨn sira.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ 6 plan arueba gɨvazɨma, Iesus Pita koma Jems uan dozim Jon, ko a me inigha, me mɨghsɨar ekiar mamɨn anabo, egha me uarira iti. Egha me garavɨra itima, Iesusɨn mɨkarzim igharagha oto. Ezɨ an guam mati aruem a gisira, ezɨ an korotiaba ghurghurigha angazangarir mamɨn mɨn sira. Ezɨ Moses ko Elaija otogha Iesus ko mɨgei. Ezɨ Pita kamaghɨn gara, egha Iesus mɨgɨa ghaze, “Ekiam, bar deragha e kagh iti! Nɨ ifueghtɨma, kɨ purirpenir pumuning ko mɨkezimɨn ingaram. Nɨ bagh tam, Moses bagh tam, egh Elaija bagh tam.”</p>
<p>Pita mɨgɨavɨra itima, ghuariam angazangarimɨn mɨn isiragha me avara. Ezɨ ghuariar kamɨn aven me tiarir mam barazima a kamaghɨn mɨgei, “Kar nan Otarir kɨ bar ifongezim. Ia anarɨram oragh!”</p>
<p>Me kamaghɨn oragha, egha me bar puv atiatigha tevibar pɨrigha uan guaba nguazimɨn akuigha ireghav iti. Ezɨ Iesus me bagha iza men suigha kamaghɨn me mɨgei, “Ia dɨkafigh atiatingan markɨ.” Ezɨ me dɨkavigha ua tavɨn garir puvatɨ, Iesus uabɨra iti.</p>
<p>Egha me mɨghsɨam ategha ghuaghira a me mɨgɨa ghaze, “Ia irebamɨn mɨn ganizir bizim, bar an gun tav mɨkɨman markɨ. Egh ikɨ mangɨ Gumazibar Otarim ovegh ua dɨkavigham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 3 BILONG LEN" />
<ms1>SANDE 3 BILONG LEN</ms1>
<ms>1. RIT <rq>Eks 17:3-7</rq></ms>
<mr>Akar dapanim: E dɨpaba puvatɨ.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ezɨ gumazamiziba dɨpam bagha kuariba bar me mɨsɨngigha, mɨgɨrɨgɨar avɨribar Moses gimoba ghuavɨra iti. Egha me kamaghɨn a mɨgei, “Nɨ tizim bagha Isipɨn e inigha, azenan ize? Nɨ ti kamaghɨn ifonge, e uan boriba ko asiziba, e damamin dɨpaba puvatɨgh, kagh arɨghregham, a?”</p>
<p>Ezɨ Moses pamten kamaghɨn Ikiavɨra Itir God ko mɨgei, “Gumazamizir kaba dagɨabar na ginivigh, na mɨsueghtɨ kɨ aremeghasa. Ezɨ kɨ manmagh me damuam?”</p>
<p>Ezɨ Ikiavɨra Itir God Moses mɨgei, “Nɨ Israelian gumazir dapanitaba inigh, ia daru gumazamizibar faragh mangɨ. Ia darusɨva, asadivir aghorir nɨ faragha Nailɨn fanem mɨsoghezim sara inigh mangɨ. Kɨ Horepɨn mɨghsɨamɨn dagɨatam gisɨn tugh ikiam, kar Sainain mɨghsɨam. Nɨ roghɨra izɨva, asadivir aghorir kamɨn dagɨam mɨsokegh. Eghtɨ dɨpam dagɨamɨn otogh izighɨrɨtɨ, gumazamiziba anemam.” Ezɨ Israelian gumazir dapaniba gari, Moses kamaghɨn amizɨ, dɨpam otogha izaghiri. Ezɨ me danganir kam kamaghɨn a dɨbori, “Masa,” an mɨngarim kamakɨn, “Tuighsɨzir Arazim,” ko “Meriba,” an mɨngarim, “Adarim.” Me kamaghɨn nɨghnɨsi, Israelia atara ghaze, “Ikiavɨra Itir God, e ko iti, o puvatɨ.” Arazir kamɨn, me Ikiavɨra Itir Godɨn araziba tuighsɨgha an gavgavim bagha azangsɨsi.</p>
<s2>Kar Godɨn Akam.</s2>
</twocol>
<ms>SAM <rq>Sam 95:1-2, 6-9</rq></ms>
<s1>Ia akam ikaragh: Ia an akam baragh a basɨman markɨ.</s1>
<q1>Ia izɨ, e ighiaba bangɨ Ikiavɨra Itir Godɨn ziam fam.</q1>
<q2>A en dagɨamɨn mɨn ikia e moga en akurvasi,</q2>
<q2>e a gɨnɨghnɨgh onger akabar amuam.</q2>
<q1>E an boroghɨra mangɨ a mɨnabɨva,</q1>
<q2>pamten dɨm ighiatabar amu an ziam fɨ bar akuegham.</q2>
<s1>Ia akam ikaragh: Ia an akam baragh a basɨman markɨ.</s1>
<par/><goodbreak/>
<q1>Ikiavɨra Itir God en ingari.</q1>
<q2>Ia izɨ, e an boroghɨn mangɨ dapaniba avigh,</q2>
<q2>teviba apɨrigh uari a danigh an ziam fam.</q2>
<q1>A uabɨra en God. E an gumazamiziba,</q1>
<q2>E sipsipbar mɨn amima a uabɨ e geghuva deragha en gari.</q2>
<q2>Ia bar deragh an akam barakigh!</q2>
<s1>Ia akam ikaragh: Ia an akam baragh a basɨman markɨ.</s1>
<par/><goodbreak/>
<q1>God kamagh ia mɨgɨa ghaze, “Ian inazir afeziaba fomɨra gumaziba puvatɨzir danganimɨn ikia, Meriban danganimɨn otogha, nan akam batoke.</q1>
<q2>Me gɨn Masan danganimɨn ikia, uam akam batoke.</q2>
<q2>Ia me amizir arazir kamɨn gɨn mangɨ uan navibar kuman markɨ.</q2>
<q1>Me guizbangɨra nan ingangarir gavgavibar gani.</q1>
<q2>Egha nɨghnɨzir gavgavim nan itir puvatɨgha, nan gavgavim tuisɨgh fofoghasa nan azai.</q2>
<s1>Ia akam ikaragh: Ia an akam baragh a basɨman markɨ.</s1>
<par/><goodbreak/>
<ms>2. RIT <rq>Ro 5:1-2, 5-8</rq></ms>
<mr>Akar dapanim: Godɨn arazir a gumazamizibagh ifongezim, Godɨn Duam a isa en navir averiabagh atɨ.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ezɨ e nɨghnɨzir gavgavim Godɨn itima, tuavir kamɨn God ghaze, e an damazimɨn dera. Kamaghɨn amizɨ en Ekiam Krais Iesus an e gamizɨ, e navir vamɨra God ko iti. E Krais nɨghnɨzir gavgavim an itima, tuavir kamɨn an e inigha God bagha ghuzɨma, e datɨrɨghɨn Godɨn apangkuvimɨn aven iti. E fo, e Godɨn ziar ekiam ko dabirabir aghuim a ko a iniasa, egha bizir kam mɨzuai iti, kamaghɨn e bar akonge.</p>
<p>God uan Duamɨn, an arazir gumazamizibagh ifongezim e gingezɨ, a bar en navibagh izɨfa. Kamaghɨn amizɨ e Godɨn bizir aghuiba bagha mɨzua, egha bar fo, e pura mɨzuai puvatɨ, da guizbangɨra otivam.</p>
<p>E uarira uarir akurvaghan iburazir dughiamɨn, Krais e gumazamizir kuraba bagha areme. An ovevem, God inabazir dughiamɨn oto. Guizbangɨra, gumazir aghuimɨn akurvaghsɨ aremeghamin bizim bar oseme. Ezɨ ti dughiar vabara, tarazi ti, gumazir aghuitam bagh aremegham. Ezɨ e arazir kurabagh amuavɨra itir dughiamɨn Krais, en akurvaghasa areme. Arazir kamɨn, God bar e gifongezir arazim en aka.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Ikiavɨra Itir God, nɨ nguazir kamɨn gumazamiziba bar ua me ini. Nɨ dɨpar angamra itir ikɨrɨmɨrir aghuim anɨdim na danɨng, eghtɨ nan kuarim ua nan pɨran kogham.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS (Longpela Rit) <rq>Jo 4:5-42</rq></ms>
<mr>Akar dapanim: Dɨpar kɨ danɨngamin kam, a ikɨrɨmɨrir zurara zurara itir aghuim anɨngam.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha a ghua Samarian Distrighɨn aven itir nguibar mamɨn oto, an ziam Sikar. Ezɨ Sikarɨn nguibam, a nguazir Jekop uan otarim Josep ganɨngizimɨn boroghɨra iti. Jekop fomɨra kuizir mozir dɨpam iti, a nguibar kamɨn ti. Ezɨ Iesus iza ghua bar amɨra. Egha a mozir dɨpar kamɨn boroghɨn apera. Ezɨ dughiam an aruer arɨzimɨn ghu.</p>
<p>Ezɨ Samarian amizir mam, a dɨpam tuasa izi, ezɨ Iesus kamaghɨn a mɨgei, “Nɨ dɨpatam na danɨngam, o?” (Dughiar kamɨn Iesusɨn suren gumaziba daghebagh ivezasa nguibamɨn ghu.)</p>
<p>Ezɨ Samarian amizim a mɨgei, “Nɨ Judan gumazim ezɨ kɨ Samarian amizim. Manmagh sua, nɨ dɨpam ramasa na mɨgei?” (Amizir kam fo, Judaba me Samarian gumazamiziba ko itir puvatɨ, kamaghɨn an akar kam Iesus mɨgei.) Ezɨ Iesus kamaghɨn amizim ikara, “Nɨ, God gumazamizibagh anɨngizir bizir aghuim gɨfoghɨva, egh gumazir dɨpam bagha nɨ mɨgeir kam gɨfoghɨva, egh nɨ an azaraghtɨ, a dɨpar ikɨrɨmɨrir zurara itim anɨdim nɨ danigam.”</p>
<p>Ezɨ amizim a mɨgei, “Gumazir ekiam, nɨ mɨneba pu. Mozir dɨpar kam bar kone. Eghtɨ dɨpar ikɨrɨmɨrir zurara itim anɨdim, nɨ managh a inigham? En ovavim Jekop mozir dɨpar kam e ganɨngi. Egha a uabɨ uan boriba ko bulmakauba ko an asɨziba, me bar mozir dɨpar kam ame. Ezɨ nɨ ghaze, nɨ ti Jekop gafira, o?”</p>
<p>Ezɨ Iesus kamaghɨn an akam ikara, “Gumaziba bar dɨpar kam ramegh, men kuariba ua pɨram. Ezɨ gumazitam kɨ danɨngamin dɨpar kam ramegham, an kuarim dughiatamɨn uam an pɨran kogham. Puvatɨ. Dɨpar kɨ danɨngamin kam, a dɨpar nguazimɨn averiamɨn ikiava otivi moghɨra, an navir averiamɨn otivam. Egh dɨpar ikɨrɨmɨrir zurara itim anɨdir kam otiv mamaghɨra ikɨva, egh zurara itir ikɨrɨmɨrir aghuarim a danɨngam.”</p>
<p>Ezɨ amizim kamaghɨn Iesus mɨgei, “Gumazir ekiam, dɨpar kam na danɨng. Eghtɨ nan kuarim gɨn ua pɨran kogham, eghtɨ kɨ ua kagh izɨ dɨpam tuan kogham.”</p>
<p>Ezɨ Iesus kamaghɨn a mɨgei, “Nɨ mangɨ uan pamɨn diaghɨva egh gua kagh izɨ.”</p>
<p>Ezɨ amizim a ikara, “Kɨ paba puvatɨ.”</p>
<p>Ezɨ Iesus a mɨgei, “Are, nɨ deragha mɨgei, nɨ paba puvatɨ. Guizbangɨra, nɨ faragha 5 pla paba iti. Ezɨ gumazir nɨ datɨrɨghɨn itim, a guizbangɨra nɨn pam puvatɨ. Nɨn akar kam a bar guizbangɨra.”</p>
<p>Ezɨ amizim a mɨgei, “Gumazir Ekiam, kɨ datɨrɨghɨn fo, nɨ Godɨn akam inigha izir gumazir mam. En ovaviba me mɨghsɨar kamɨn uari akuva, egha Godɨn ziam fe. Ezɨ ia Judaba ghaze, danganir gumaziba mangɨva Godɨn ziam fam, a Jerusalemɨn iti.”*</p>
<p>Ezɨ Iesus kamaghɨn a mɨgei, “Amizim, nɨ nɨghnɨzir gavgavim nan ikɨ. Dughiatam otoghtɨma ia mɨghsɨar kamɨn Afeziamɨn ziam fan koghɨva, egh uaghan Jerusalemɨn nguibamɨn an ziam fan kogham. Ia Samariaba ia fozir puvatɨzir God, ia an ziam fe. Ezɨ e Judaba e fozir God, e an ziam fe. E fo, Godɨn gumazamizibar akurvazir ingangarim, a faragh Judabar agharimɨn ikegh egh gɨn gumazamizir igharaziba bagh mangam. Ezɨ dughiar otivamim, an otogha gɨfa, ezɨ gumazamiziba bar guizbangɨra Afeziamɨn ziam fasa, me an Duamɨn gavgavim ko guizbangɨn arazimɨn an ziam fam. Ezɨ Afeziam, gumazamizir kamaghɨn amiba, me an ziam fasa a bar ifonge. God, a Duam. Ezɨ gumazir an ziam feba, me Godɨn Duamɨn gavgavim ko guizbangɨn arazimɨn an ziam fe.”*</p>
<p>Ezɨ amizim kamaghɨn Iesus mɨgei, “Kɨ fo, Mesaia a izam (a God Ua E Iniasa Mɨsevezir Gumazim.) A izamin dughiam, a biziba bar e mɨkɨmam.”</p>
<p>Ezɨ Iesus kamaghɨn a mɨgei, “Kar kɨrara, datɨrɨghɨn nɨ ko mɨgei.” Ezɨ Iesus kamaghɨn mɨgeima, dughiar kamɨn an suren gumaziba uamategha izi. Me an garima an amizir mam ko uaning mɨgeima, ezɨ me okam nɨghnɨsi. Egha tav kamaghɨn amizimɨn azarazir puvatɨ, “Nɨ tizim iniasa?” Egha tav Iesusɨn azarazir puvatɨ, “Nɨ tizim sua amizir kam ko mɨgei?”</p>
<p>Ezɨ amizir kam uan mɨnem ataki, egha uamategha nguibamɨn ghu. Egha kamaghɨn gumazamizibav gei, “Ia izɨ gumazir mamɨn ganigh. Kɨ fomɨra amizir araziba, a bar dar na mɨkeme. Ka ti gumazir kamra, God Ua E Iniasa Mɨsevezir Gumazim?” Egha me nguibam ategha, Iesus bagha izi.</p>
<p>Ezɨ dughiar kamɨn, Iesusɨn suren gumaziba agakaghora kamaghɨn a mɨgei, “Tisa, nɨ damɨ.”</p>
<p>Ezɨ a kamaghɨn me mɨgei, “Dagher kɨ damamim, ia a gɨfozir puvatɨ.” Ezɨ an suren gumaziba uarira kamaghɨn uariv gei, “Gumazitam ti a bagha dagheba inigha iza a ganɨngi?”</p>
<p>Ezɨ Iesus kamaghɨn me mɨgei, “Nan daghemra kara, kɨ Godɨn ifongiamɨn gɨn zui, a gumazir na amadazɨ kɨ izezim. Ezɨ kɨ a na ganɨngizir ingangarim, a gɨvagham. Ia kamaghɨn mɨgei, ‘4 plan iakɨniba gɨvaghtɨ, e dar gɨn azenibar aghoram.’ Ezɨ kɨ ia mɨgei, ia tintinibar ganɨva egh deravɨra azenibar gan. Dagheba aghuigha gɨfa, ezɨ azenibar aghoramin dughiam otogha gɨfa! Gumazir dagheba isim, a datɨrɨghɨn uan ivezim isi, egha zurara itir ikɨrɨmɨrir aghuarim bagha dagheba akufi. Kamaghɨn amizɨma, gumazir dagheba oparim ko gumazir dagheba isim aning vɨrara bar akuegham. Akar kam a guizbangɨra, ‘Gumazir mam azenim opari, ezɨ gumazir igharazim an dagheba isi.’ Kɨ, ia faragha ingarizir puvatɨzir azenimɨn dagheba iniasa, kɨ ia amada. Gumazir igharaziba azenir kamɨn ingari, ezɨ ia ghua me uan gavgavimɨn oparizir otivizir dagheba isi.”</p>
<p>Amizir kam faragha ghaze, “Gumazir kam, kɨ fomɨra amizir araziba, a bar dar na mɨkeme.” Ezɨ nguibar kamɨn itir Samarian gumazamizir avɨriba, me an akam baregha egha kamaghɨn nɨghnɨzir gavgavim Iesusɨn iti. Egha Samariaba a bagha ize, egha me uarir gan ikiasa agakaghoravɨra iti. Ezɨ a dughiar pumuningɨn me ko iti. Ezɨ gumazamizir igharazir avɨrir maba, me uaghan Iesusɨn akam baregha nɨghnɨzir gavgavim an iti.</p>
<p>Egha me kamaghɨn amizim mɨgei, “E nɨn akamra baregha nɨghnɨzir gavgavim gumazir kamɨn itir pu. Puvatɨ. E uari an akam baraki, egha e fo, gumazir kamra, a guizbangɨra nguazir kamɨn itir gumazamizibar Akurvazir Gumazim. Kamaghɨn e nɨghnɨzir gavgavim an iti.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Jo 4:5-15, 19-26, 39-42</rq></ms>
<mr>Akar dapanim: Dɨpar kɨ danɨngamin kam, a ikɨrɨmɨrir zurara zurara itir aghuim anɨngam.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha a ghua Samarian Distrighɨn aven itir nguibar mamɨn oto, an ziam Sikar. Ezɨ Sikarɨn nguibam, a nguazir Jekop uan otarim Josep ganɨngizimɨn boroghɨra iti. Jekop fomɨra kuizir mozir dɨpam iti, a nguibar kamɨn ti. Ezɨ Iesus iza ghua bar amɨra. Egha a mozir dɨpar kamɨn boroghɨn apera. Ezɨ dughiam an aruer arɨzimɨn ghu.</p>
<p>Ezɨ Samarian amizir mam, a dɨpam tuasa izi, ezɨ Iesus kamaghɨn a mɨgei, “Nɨ dɨpatam na danɨngam, o?” (Dughiar kamɨn Iesusɨn suren gumaziba daghebagh ivezasa nguibamɨn ghu.)</p>
<p>Ezɨ Samarian amizim a mɨgei, “Nɨ Judan gumazim ezɨ kɨ Samarian amizim. Manmagh sua, nɨ dɨpam ramasa na mɨgei?” (Amizir kam fo, Judaba me Samarian gumazamiziba ko itir puvatɨ, kamaghɨn an akar kam Iesus mɨgei.) Ezɨ Iesus kamaghɨn amizim ikara, “Nɨ, God gumazamizibagh anɨngizir bizir aghuim gɨfoghɨva, egh gumazir dɨpam bagha nɨ mɨgeir kam gɨfoghɨva, egh nɨ an azaraghtɨ, a dɨpar ikɨrɨmɨrir zurara itim anɨdim nɨ danigam.”</p>
<p>Ezɨ amizim a mɨgei, “Gumazir ekiam, nɨ mɨneba pu. Mozir dɨpar kam bar kone. Eghtɨ dɨpar ikɨrɨmɨrir zurara itim anɨdim, nɨ managh a inigham? En ovavim Jekop mozir dɨpar kam e ganɨngi. Egha a uabɨ uan boriba ko bulmakauba ko an asɨziba, me bar mozir dɨpar kam ame. Ezɨ nɨ ghaze, nɨ ti Jekop gafira, o?”</p>
<p>Ezɨ Iesus kamaghɨn an akam ikara, “Gumaziba bar dɨpar kam ramegh, men kuariba ua pɨram. Ezɨ gumazitam kɨ danɨngamin dɨpar kam ramegham, an kuarim dughiatamɨn uam an pɨran kogham. Puvatɨ. Dɨpar kɨ danɨngamin kam, a dɨpar nguazimɨn averiamɨn ikiava otivi moghɨra, an navir averiamɨn otivam. Egh dɨpar ikɨrɨmɨrir zurara itim anɨdir kam otiv mamaghɨra ikɨva, egh zurara itir ikɨrɨmɨrir aghuarim a danɨngam.”</p>
<p>Ezɨ amizim kamaghɨn Iesus mɨgei, “Gumazir ekiam, dɨpar kam na danɨng. Eghtɨ nan kuarim gɨn ua pɨran kogham, eghtɨ kɨ ua kagh izɨ dɨpam tuan kogham.”</p>
<p>Ezɨ amizim a mɨgei, “Gumazir Ekiam, kɨ datɨrɨghɨn fo, nɨ Godɨn akam inigha izir gumazir mam. En ovaviba me mɨghsɨar kamɨn uari akuva, egha Godɨn ziam fe. Ezɨ ia Judaba ghaze, danganir gumaziba mangɨva Godɨn ziam fam, a Jerusalemɨn iti.”*</p>
<p>Ezɨ Iesus kamaghɨn a mɨgei, “Amizim, nɨ nɨghnɨzir gavgavim nan ikɨ. Dughiatam otoghtɨma ia mɨghsɨar kamɨn Afeziamɨn ziam fan koghɨva, egh uaghan Jerusalemɨn nguibamɨn an ziam fan kogham. Ia Samariaba ia fozir puvatɨzir God, ia an ziam fe. Ezɨ e Judaba e fozir God, e an ziam fe. E fo, Godɨn gumazamizibar akurvazir ingangarim, a faragh Judabar agharimɨn ikegh egh gɨn gumazamizir igharaziba bagh mangam. Ezɨ dughiar otivamim, an otogha gɨfa, ezɨ gumazamiziba bar guizbangɨra Afeziamɨn ziam fasa, me an Duamɨn gavgavim ko guizbangɨn arazimɨn an ziam fam. Ezɨ Afeziam, gumazamizir kamaghɨn amiba, me an ziam fasa a bar ifonge. God, a Duam. Ezɨ gumazir an ziam feba, me Godɨn Duamɨn gavgavim ko guizbangɨn arazimɨn an ziam fe.”*</p>
<p>Ezɨ amizim kamaghɨn Iesus mɨgei, “Kɨ fo, Mesaia a izam (a God Ua E Iniasa Mɨsevezir Gumazim.) A izamin dughiam, a biziba bar e mɨkɨmam.”</p>
<p>Ezɨ Iesus kamaghɨn a mɨgei, “Kar kɨrara, datɨrɨghɨn nɨ ko mɨgei.”</p>
<p>Amizir kam faragha ghaze, “Gumazir kam, kɨ fomɨra amizir araziba, a bar dar na mɨkeme.” Ezɨ nguibar kamɨn itir Samarian gumazamizir avɨriba, me an akam baregha egha kamaghɨn nɨghnɨzir gavgavim Iesusɨn iti. Egha Samariaba a bagha ize, egha me uarir gan ikiasa agakaghoravɨra iti. Ezɨ a dughiar pumuningɨn me ko iti. Ezɨ gumazamizir igharazir avɨrir maba, me uaghan Iesusɨn akam baregha nɨghnɨzir gavgavim an iti.</p>
<p>Egha me kamaghɨn amizim mɨgei, “E nɨn akamra baregha nɨghnɨzir gavgavim gumazir kamɨn itir pu. Puvatɨ. E uari an akam baraki, egha e fo, gumazir kamra, a guizbangɨra nguazir kamɨn itir gumazamizibar Akurvazir Gumazim. Kamaghɨn e nɨghnɨzir gavgavim an iti.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 4 bilong Len" />
<ms1>Sande 4 bilong Len</ms1>
<ms>1. RIT <rq>1 Sml 16:1, 6-7, 10-13</rq></ms>
<mr>Akar dapanim: Ikiavɨra Itir God Devit ginaba, ezɨ Samuel Devitɨn aveghbuabar damazimɨn borem an dapanim ginge.</mr>
<s1>Akar kam, akɨnafarir faragha zuim, Samuel osirizimɨn aven iti.</s1>
<twocol>
<p>Ezɨ Ikiavɨra Itir God, Samuel mɨgɨa ghaze, “Sol, Israelian atrivim, kɨ a batuegha gɨfa. Kamaghɨn amizɨ, nɨ tizim bagha Sol gɨnɨghnɨgha osemegha ikiavɨra iti? Nɨn navir osɨmtɨzir kam manadozoghɨn gɨvagham? Kɨ, Betlehemɨn nguibamɨn gumazir mam Jesi bagha, nɨ amadi. Nɨ borer tam sipsipɨn kom gurigh a inigh mangɨ. An otarir mam kɨ atrivimɨn ikiasa a ginabagha gɨfa.”</p>
<p>Ezɨ Jesi uan otariba ko, me otivigha gɨvagha, Ikiavɨra Itir Godɨn damazimɨn tuivighav itima, Samuel Jesin otarir ivariam Eliapɨn gara, egha nɨghnɨsi, “Kar ti gumazir kamra, Ikiavɨra Itir God, atrivimɨn otivasa a ginaba.” Ezɨ Ikiavɨra Itir God a mɨgɨa ghaze, “Nɨ kamaghɨn nɨghnɨghan markɨ, an aghuir ruarim ko an ganganiba derazɨ, kɨ a ginabagham. Puvatɨ. Gumazir kam atrivimɨn otivan kɨ aghua. Kɨ gumaziba biziba tuighsɨzi moghɨn biziba tuighsɨzir puvatɨ. Gumaziba nivafɨzibar gari. Ezɨ kɨ gumazibar nɨghnɨziba ko men ifongiabar gara me tuighsɨsi.”</p>
<p>Kamagh amizɨ, Jesi uan otarir 4plan igharaziba me inigha Samuel bagha ize, ezɨ Samuel a mɨgɨa ghaze, “Nɨn otarir kaba bar, Ikiavɨra Itir God men tav ginabazir puvatɨ.” Ezɨ Samuel kamaghɨn ua Jesin azara, “Nɨ otaritaba ua iti, o?” Ezɨ Jesi ghaze, “Puvatɨ, otarir bar igiar abuananam iti. A bar men dozim. Egha a sipsipbagh eghuva dar gari.” Ezɨ Samuel a mɨgɨa ghaze, “Markɨ, nɨ gumazitam amadaghtɨ a mangɨ a inigh izi. A izeghtɨma, e gɨn dapiagh ofa damuam.” Ezɨ Jesi gumazir mam amadazɨ, a ghua an otarir kam inigha izi. Jesin otarir kam, auan mugamra ikia an guam bar derazɨ an damazimning dafozɨ, an mɨkarzimɨn ganganiba bar dera. Ezɨ Ikiavɨra Itir God, Samuelɨn mɨgɨa ghaze, “A mara gumazir mamra. Nɨ atriviba amɨsɨva me gazuir borem isɨ a gingegh.” Ezɨ Samuel olivɨn borer sipsipɨn komɨn itim inigha, Devitɨn aveghbuabar damazimɨn borer muziarim an dapanim ginge. Ezɨ dughiar kamra Ikiavɨra Itir Godɨn Duam iza pamtemɨn Devit avara, egha a ko ikia mamaghɨra iti. Egha Samuel uamategha Raman nguibar ekiamɨn ghu.</p>
<s2>Kar Godɨn Akam.</s2>
</twocol>
<ms>SAM <rq>Sam 23:1-6</rq></ms>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<q1>Ikiavɨra Itir God, a gumazir uan sipsipba deragha dagh eghuva dar garimɨn mɨn iti.</q1>
<q2>A kamaghɨra deragha na geghuva nan gari.</q2>
<q2>Kamaghɨn kɨ bizitamɨn otevezir puvatɨ.</q2>
<q1>A na inigha ghua grazir aghuiba itir danganimɨn na atɨzɨ, kɨ dagh isɨn irav iti.</q1>
<q2>A na inigha dɨpar aghuiba itir danganibar zuima,</q2>
<q2>kɨ dar boroghɨn avughsa iti.</q2>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<par/><goodbreak/>
<q2>A uan iziar ekiam bangɨn, a fomɨra mɨkemezɨ moghɨn, a na inigha tuavir aghuibara zui.</q2>
<q1>O God, nɨ na ko iti.</q1>
<q2>Kamaghɨn, kɨ danganir zarimɨn mangɨva ovevemɨn tuavir mɨtarmemɨn mangɨ, egh bizir ikurabar atiatingan kogham.</q2>
<q2>Nɨ uan aghorir sipsipbagh eghuvimɨn suirazɨ,</q2>
<q2>kɨ an gara fo, nɨ na geghuv deragh nan ganam. Kamaghɨn, nan navim bar nan dera.</q2>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<par/><goodbreak/>
<q1>Nɨ na bagh daghem gamigha azenara na dafazɨ, nan apaniba bar nan gari.</q1>
<q2>Nɨ nan diazɨ, kɨ iza nɨ ko aperazɨ, nɨ borem isa nan dapanim ginge.</q2>
<q2>Ezɨ nan itarim, bar izɨvagha fasfagha iri.</q2>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<par/><goodbreak/>
<q1>Bar guizbangɨra, nɨn arazir aghuim ko apangkuvir arazim,</q1>
<q2>dughiabar zurara na ko ikiam.</q2>
<q2>Eghtɨ kɨ Ikiavɨra Itir Godɨn Dɨpenimɨn ikɨ mamaghɨra ikiam.</q2>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<par/><goodbreak/>
<ms>2. RIT <rq>Ef 5:8-14</rq></ms>
<mr>Akar dapanim: Nɨ gumazir datɨrɨghɨn akuim, nɨ dɨkafigh. Nɨ mozimɨn dɨkavightɨ, Krais angazangarim nɨ danɨngam.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>Ia faragha mɨtatemɨn aven ike, egha datɨrɨghɨn ia Ekiamɨn gumazamizibar otivigha, egha angazangarimɨn aven iti. Kamaghɨn ia gumazamizir angazangarimɨn aven itibar mɨn daru. (Angazangarim arazir aghuiba ko Godɨn damazimɨn derazir araziba ko guizɨn akamɨn arazibagh ami, da otifi.) Ia, arazir God damutɨ a bar akongeghamiba, ia da buri dagh fogh dar amu. Ia arazir mɨtatemɨn itibagh amir gumazamizibar poghan markɨ. Men arazir kɨnir kaba, da gumazamizibar akurvazir puvatɨ. Eghtɨ ia men arazibar amutɨ, da azenan otogh, mati angazangarim dagh isirazɨ moghɨn, eghtɨ me fogh suam, arazir me amiba, da ikufi. Me amir arazir mogomeba, kɨ dar gun mɨkɨman kogham. Kɨ dav mɨkɨman bar aghumsɨki. Angazangarim bizibagh isiraghtɨ, da azenim girɨghtɨ, gumazamiziba fogh suam, bizir kabar mɨngariba kamakɨn. Bizitam bar azenim girɨgh egh a guizbangɨra angazangarimɨn mɨn otogham. Kamaghɨn, marazi ghaze,</p>
<q>“Nɨ aremezir gumazim, nɨ ua dɨkafigh, mozim ategh egh uam azenan izɨ.</q>
<q2>Eghtɨ Kraisɨn angazangarim nɨ gisiragham.”</q2>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Ekiam ghaze, “Kɨ uabɨ kɨ nguazimɨn angazangarim. Gumazamizir nan gɨn zuiba, me ikɨrɨmɨrir aghuimɨn angazangarimɨn ikiam.”."</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS (Longpela Rit) <rq>Jo 9:1-41</rq></ms>
<mr>Akar dapanim: Gumazir damazir okavɨrɨzim ghua rue. Egha a ua izir dughiamɨn, a deraghavɨra bizibar gari.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha Iesus ghuavigha gumazir damazir okavɨzir mamɨn api. An damazimning okavizɨ amebam a bate. Ezɨ Iesusɨn suren gumaziba an azara, “Tisa, tina arazir kuram gami, gumazir kam o an amebam ko afeziam, ezɨ kamaghɨn an damaziba okavizɨ amebam a bate?”</p>
<p>Ezɨ Iesus kamaghɨn akam ikara, “Gumazir kam arazir kuram gamizir puvatɨ, egha an amebam ko afeziam uaghan arazir kuratam gamizir puvatɨ. God kamagh sua, bizir gumazir kamɨn otozim, gumazamiziba an ganɨva fogham, Godɨn ingangarim azenara men oto. Kamaghɨn an damaziba okavizɨ amebam a bate. Ezɨ datɨrɨghɨn aruem ikiavɨra itima, e gumazir na amadazɨ kɨ izezim an ingangarim damuam. Amɨnim pɨrasava roghɨra izi, ezɨ gumaziba ingangaritam damighan kogham. Dughiar kɨ nguazir kamɨn itim, kɨ gumazir angazangarim nguazimɨn itir gumazamizibagh anɨdim.”</p>
<p>Iesus kamaghɨn mɨkemegha egha nguazim giparigha egha nguazim sara veregha, egha gumazimɨn damazim gatɨ. Egha Iesus kamaghɨn a mɨgei, “Nɨ mangɨva Siloamɨn mozir dɨpam guruegh.” (Ziar kam Siloam, an mɨngarim kamaghɨn ghu, “Amada.”) Ezɨ gumazir damazir okavɨrɨzim ghua rue. Egha uamategha iza, biziba bar deravɨra dar gari.</p>
<p>Gumazir kam faragha dagɨaba uabɨ danɨngasa gumazamizibagh inge, ezɨ gumazamizir avɨriba an gani. Datɨrɨghɨn men marazi ko an boroghɨn itir darazi, me ghaze, “Gumazir kamra, a faragha apiav ikia dagɨaba bagha gumazibagh inge?” Egha marazi ghaze, “Are, gumazir kamra.” Ezɨ marazi ghaze, “Puvatɨ. A gumazir kamɨn mɨrara gara, egha a ighara.” Ezɨ gumazir kam uabɨ ghaze, “Kar kɨrara.” Ezɨ me an azara, “Manmaghɨn amizɨma nɨn damazimning dera?”</p>
<p>Ezɨ a kamaghɨn men akam ikara, “Gumazir kam an ziam Iesus, a nguazim ko dɨpam veregha nan damazimning gatɨ. Egha na mɨgei, ‘Nɨ Siloamɨn mozir dɨpamɨn mangɨgh egh ruegh.’ Ezɨ kɨ ghua ruezɨma nan damazimning dera, ezɨ kɨ deravɨra bizibar gari.” Ezɨ me an azara, “Gumazir kam managh iti?” Ezɨ a mɨgei, “Kɨ fozir puvatɨ.”</p>
<p>Egha me gumazir faragha damaziba okavɨzir kam me a inigha Farisiba bagha zui. Ezɨ dughiar Iesus nguazir beghneazimɨn ingarigha gumazimɨn damazimning gamizɨ a garim, kar Sabatɨn dughiam. Ezɨ kamaghɨn Farisiba uam an azai, “Nɨn damazimning manmaghɨn amigha dera?”</p>
<p>Ezɨ a kamaghɨn me mɨgei, “A nguazir beghneazim isa nan damazimning gatɨzɨ, ezɨ kɨ rue, egha kɨ biziba deravɨra dar gari.”</p>
<p>Ezɨ Farisin maba ghaze, “Gumazir kam a Sabatɨn dughiamɨn arazibar gɨn zuir puvatɨ. Kamaghɨn e fo, God gumazir kam amadazɨ puvatɨ.” Ezɨ marazi ghaze, “Manmagh amizɨ gumazir arazir kuram itim mirakelɨn kabar amigham.” Egha me uari abɨki.</p>
<p>Egha Farisiba ua faragha gumazir damaziba okavɨzir kamɨn azangsɨsi, “Nɨ ghaze, gumazir kam nɨn damazimning akɨri, ezɨ kamaghɨn nɨ manmaghɨn nɨghnɨsi, a gumazir manmaghɨra garim?” Ezɨ gumazir kam kamaghɨn me akam ikara, “A Godɨn akam inigha izir gumazir mam.”</p>
<p>Bar guizbangɨra, faragha gumazir kamɨn damazimning okafi, egha datɨrɨghɨn an damazimning kuiaghirɨ. Ezɨ Judan gumazir aruaba bizir kam nɨghnɨzir gavgavim an ikian aghua. Egha kamaghɨn me gumazir kamɨn amebam ko afeziamɨn diagha ghaze, gua izɨ. Ezɨ aning izima me kamaghɨn aningɨn azai, “Ka ti guan borimra? Dughiar amebam a batezim, an damazimning okavigha iti, gua kamaghɨn mɨkeme, o? Ezɨ manmagh amizɨma a datɨrɨghɨn gari?”</p>
<p>Ezɨ an amebam ko afeziam kamaghɨn men akam ikara, “Ga fo, kar gan borim. Ezɨ dughiar amebam a batezim, an damazimning okavigha iti, ga uaghan a gɨfo. Ezɨ datɨrɨghɨn an damazimning manmaghɨn kuiaghirɨ, ga uaghan fozir puvatɨ. Ezɨ tina an damazimning kui, ga uaghan fozir puvatɨ. Ia an azaragh. An asegha gɨfa. A uabɨ ua bagh mɨkɨmam.” An amebam ko afeziam Judabar atiatigha, egha kamaghɨn mɨgɨrɨgɨar kam gami. Me fo, Judaba faragha kamaghɨn akam mɨsoke, gumazitam kamaghɨn mɨkɨm suam, ‘Iesus a Gumazir God Uam E Iniasa Mɨsevezir kam,’ eghtɨ me an anogoreghtɨ a ua God ko mɨgeir dɨpenimɨn aven ikian kogham. Ezɨ kamaghɨn gumazir kamɨn amebam ko afeziam ghaze, “An asegha gɨfa. Ia an azangsɨgh.”</p>
<p>Egha gɨn me ua gumazir faragha damaziba okavɨzim dia, egha a mɨgɨa ghaze, “Nɨ Godɨn damazimɨn guizɨn akam mɨkɨmsɨ egh akar dɨkɨrɨzim damigh. E fo, gumazir nɨ mɨkemezir kam, an arazir kurabagh amir gumazim.”</p>
<p>Egha a kamaghɨn akam ikara, “An arazir kurabagh amir gumazim o puvatɨ, kɨ kamaghɨn fozir puvatɨ. Egha bizir vamɨra, kɨ a gɨfo, kɨ faragha damazimning okafi, egha datɨrɨghɨn nan damazimning kuiaghirɨ.” Ezɨ me uam an azara, “A manmaghɨn nɨ gami? A manmaghɨn nɨn damazimning akɨri?”</p>
<p>Ezɨ a kamaghɨn men akam ikara, “Kɨ ia mɨkemegha gɨfa, ezɨ ia oraghan aghua. Ia manmagh sua dughiar avɨribar oraghasa? Ia ti uaghan an suren gumazibar otivasa, o?”</p>
<p>Ezɨ Farisiba dɨbovibar kamaghɨn gumazir kam mɨgei, “Nɨrara an suren gumazim. E Mosesɨn suren gumaziba. E kamaghɨn fo, God akam Moses ganɨngi. Ezɨ gumazir kam, e fozir puvatɨ, a nguibar manamɨn oto.”</p>
<p>Ezɨ gumazir faragha damaziba okavɨzir kam, a kamaghɨn men akam ikara, “Ia akar bar igharazim mɨgeima, kɨ dɨgavir kuram gami! Gumazir nan damazimning akɨrizir kam, ia ghaze ia gɨfozir puvatɨ, a nguibar manamɨn oto. E fo, God gumazir arazir kurabagh amiba barazir puvatɨ. Gumazitam Godɨn ziam fɨva egh an ifongiamɨn gɨn mangɨtɨ, eghtɨ God a baragham. Bar fomɨra iza datɨrɨkɨn, gumazitamɨn damazimning okavizɨ amebam a batezɨ, ezɨ gɨn gumazir mam an damazimning akɨrizɨ, e eghaghanir katam e a baraghizir puvatɨ. God gumazir kam amadaghan koghai, a bizitam damighan kogham.”</p>
<p>Farisiba me akar kam baregha egha kamaghɨn an akam ikara, “Manmagh ami? Arazir kuram bar nɨ avara, dughiar nɨn amebam nɨ batezimɨn tugha egha iza datɨrɨkɨn. Ezɨ nɨ ti en sure damuasa, o?” Egha me a batoghezɨma a zui.</p>
<p>Iesus orazima me gumazir kam batoke, ezɨ a ghua a buri. Egha a batogha kamaghɨn a mɨgei, “Nɨ Gumazibar Otarim nɨghnɨzir gavgavim an ti, o puvatɨ?”</p>
<p>Ezɨ a kamaghɨn an akam ikara, “Gumazir Ekiam, Gumazibar Otarir kam a tina? Kɨ nɨghnɨzir gavgavim an ikɨsɨ, kamaghɨn nɨ na mɨkɨm, a tina.”</p>
<p>Ezɨ Iesus a mɨgei, “Nɨ an ganigha gɨfa. A gumazir datɨrɨghɨn nɨ ko mɨgeim.”</p>
<p>Ezɨ gumazir kam mɨgei, “Ekiam, kɨ nɨghnɨzir gavgavim iti.” Egha Iesusɨn guamɨn tevimning apɨrigha an ziam fe.</p>
<p>Ezɨ Iesus ghaze, “Kɨ gumazamizibar araziba tuisɨghasa kɨ ize. Kɨ kamagh sua, gumazir damaziba okavigha itiba me ganam, ezɨ gumazir gariba, men damaziba okavigham. Bizir kam bagha, kɨ nguazir kamɨn ize.”</p>
<p>Farisin maba me Iesusɨn boroghɨra ikia akar kam baraki. Egha an azara, “Nɨ kamaghɨn e mɨkɨmasa, e ti uaghan damaziba okafi, o?”</p>
<p>Ezɨ Iesus kamaghɨn me mɨgei, “Ian damaziba okavizɨ, ia arazir kurabar osɨmtɨziba puvatɨghai. Egha ia ghaze, ‘En damaziba gari.’ Kamaghɨn amizɨma ian arazir kurabar osɨmtɨzim ikiavɨra iti.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Jo 9:1, 6-9, 13-17, 34-38</rq></ms>
<mr>Akar dapanim: Gumazir damazir okavɨrɨzim ghua rue. Egha a ua izir dughiamɨn, a deraghavɨra bizibar gari.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha Iesus ghuavigha gumazir damazir okavɨzir mamɨn api. An damazimning okavizɨ amebam a bate.</p>
<p>Iesus kamaghɨn mɨkemegha egha nguazim giparigha egha nguazim sara veregha, egha gumazimɨn damazim gatɨ. Egha Iesus kamaghɨn a mɨgei, “Nɨ mangɨva Siloamɨn mozir dɨpam guruegh.” (Ziar kam Siloam, an mɨngarim kamaghɨn ghu, “Amada.”) Ezɨ gumazir damazir okavɨrɨzim ghua rue. Egha uamategha iza, biziba bar deravɨra dar gari.</p>
<p>Gumazir kam faragha dagɨaba uabɨ danɨngasa gumazamizibagh inge, ezɨ gumazamizir avɨriba an gani. Datɨrɨghɨn men marazi ko an boroghɨn itir darazi, me ghaze, “Gumazir kamra, a faragha apiav ikia dagɨaba bagha gumazibagh inge?” Egha marazi ghaze, “Are, gumazir kamra.” Ezɨ marazi ghaze, “Puvatɨ. A gumazir kamɨn mɨrara gara, egha a ighara.” Ezɨ gumazir kam uabɨ ghaze, “Kar kɨrara.”</p>
<p>Egha me gumazir faragha damaziba okavɨzir kam me a inigha Farisiba bagha zui. Ezɨ dughiar Iesus nguazir beghneazimɨn ingarigha gumazimɨn damazimning gamizɨ a garim, kar Sabatɨn dughiam. Ezɨ kamaghɨn Farisiba uam an azai, “Nɨn damazimning manmaghɨn amigha dera?”</p>
<p>Ezɨ a kamaghɨn me mɨgei, “A nguazir beghneazim isa nan damazimning gatɨzɨ, ezɨ kɨ rue, egha kɨ biziba deravɨra dar gari.”</p>
<p>Ezɨ Farisin maba ghaze, “Gumazir kam a Sabatɨn dughiamɨn arazibar gɨn zuir puvatɨ. Kamaghɨn e fo, God gumazir kam amadazɨ puvatɨ.” Ezɨ marazi ghaze, “Manmagh amizɨ gumazir arazir kuram itim mirakelɨn kabar amigham.” Egha me uari abɨki.</p>
<p>Egha Farisiba ua faragha gumazir damaziba okavɨzir kamɨn azangsɨsi, “Nɨ ghaze, gumazir kam nɨn damazimning akɨri, ezɨ kamaghɨn nɨ manmaghɨn nɨghnɨsi, a gumazir manmaghɨra garim?” Ezɨ gumazir kam kamaghɨn me akam ikara, “A Godɨn akam inigha izir gumazir mam.”</p>
<p>Farisiba me akar kam baregha egha kamaghɨn an akam ikara, “Manmagh ami? Arazir kuram bar nɨ avara, dughiar nɨn amebam nɨ batezimɨn tugha egha iza datɨrɨkɨn. Ezɨ nɨ ti en sure damuasa, o?” Egha me a batoghezɨma a zui.</p>
<p>Iesus orazima me gumazir kam batoke, ezɨ a ghua a buri. Egha a batogha kamaghɨn a mɨgei, “Nɨ Gumazibar Otarim nɨghnɨzir gavgavim an ti, o puvatɨ?”</p>
<p>Ezɨ a kamaghɨn an akam ikara, “Gumazir Ekiam, Gumazibar Otarir kam a tina? Kɨ nɨghnɨzir gavgavim an ikɨsɨ, kamaghɨn nɨ na mɨkɨm, a tina.”</p>
<p>Ezɨ Iesus a mɨgei, “Nɨ an ganigha gɨfa. A gumazir datɨrɨghɨn nɨ ko mɨgeim.”</p>
<p>Ezɨ gumazir kam mɨgei, “Ekiam, kɨ nɨghnɨzir gavgavim iti.” Egha Iesusɨn guamɨn tevimning apɨrigha an ziam fe.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 5 BILONG LEN" />
<ms1>SANDE 5 BILONG LEN</ms1>
<ms>1. RIT <rq>Ese 37:12b-14</rq></ms>
<mr>Akar dapanim: Kɨ uan Duam isɨ ia danɨngtɨma, an angamra itir ikɨrɨmɨrim ia danɨngam.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>Kamaghɨn, nɨ nan akam me mɨkɨnasa kɨ ifonge, egh kamaghɨn me mɨkɨm suam: Kɨ Ikiavɨra Itir God, ian Ekiam, kɨ ian matmatiar moziba kuasava ami, egh ia inigh azenan izegh, egh ia inigh ua Israelian nguazimɨn mangam, kar ian nguazim. Egh dughiar kɨ ian mozibagh kuigh ia famim, ia nan gumazamiziba deraghvɨra fogh suam, kɨ uabɨ kɨ Ikiavɨra Itir God. Egh kɨ uan Duam ia danɨngam, eghtɨ ia angamra ikiam. Eghtɨ kɨ ua ian aku ian nguazimra mangam, ia an ikɨ deraghvɨra ikiam. Ezɨ kɨ kamaghɨn amir dughiam, ia deraghvɨra fogh suam, kar nan akamra, kɨ akam akɨrizɨ moghɨn, kɨ a gami. Kɨ Ikiavɨra Itir God, kɨ mɨkemegha gɨfa.”</p>
<s2>Kar Godɨn Akam.</s2>
</twocol>
<ms>SAM <rq>Sam 130:1-8</rq></ms>
<s1>Ia akam ikaragh: Ekiam, apangkuvir arazim, bar a gizɨfa.</s1>
<q1>O, Ikiavɨra Itir God,</q1>
<q2>nan navir averiam bar osemezɨ kɨ nɨn dei, nɨ nan akuragh.</q2>
<q1>O Ikiavɨra Itir God, nɨ na barakigh.</q1>
<q2>Kɨ nɨ mɨgeir mɨgɨrɨgɨaba ko nan arareba nɨ baregh nan akuragh.</q2>
<s1>Ia akam ikaragh: Ekiam, apangkuvir arazim, bar a gizɨfa.</s1>
<par/><goodbreak/>
<q1>O, Ikiavɨra Itir God, nɨ en arazir kuraba mengegh dar suiragh ikɨtɨ,</q1>
<q2>Ekiam, en tinara nɨn damazimɨn tugh gavgavigham?</q2>
<q1>Nɨrara arazir kuraba gɨnamadi,</q1>
<q2>kamaghɨn amizɨ, e nɨrarama atiating nɨn apengan ikiam.</q2>
<s1>Ia akam ikaragh: Ekiam, apangkuvir arazim, bar a gizɨfa.</s1>
<par/><goodbreak/>
<q1>Kɨ uabɨn akurvaghasa ifongegha, Ikiavɨra Itir God, a mɨzua iti.</q1>
<q2>Egha nɨghnɨzir gavgavim an akamɨn ti.</q2>
<q1>Kɨ uan navir averiamɨn aven,</q1>
<q2>Ikiavɨra Itir Godɨn akurvazim bagh a mɨzua ti.</q2>
<q2>Ezɨ nan arazir kam a gumazir dɨmagarimɨn bizibar gara iti amɨnim men itirazir arazim, a bar a gafira.</q2>
<s1>Ia akam ikaragh: Ekiam, apangkuvir arazim, bar a gizɨfa.</s1>
<par/><goodbreak/>
<q1>E Israelia, Ikiavɨra Itir God zurara bar en apangkufi,</q1>
<q2>egha e ikuvighan koghasa a en akurvasi.</q2>
<q2>Kamaghɨn amizɨ, ia nɨghnɨzir gavgavim an ikɨ.</q2>
<q1>A uan gumazamiziba Israelia men akuragha ua me ini,</q1>
<q2>egh men arazir kuraba gɨn amangam.</q2>
<s1>Ia akam ikaragh: Ekiam, apangkuvir arazim, bar a gizɨfa.</s1>
<par/><goodbreak/>
<ms>2. RIT <rq>Ro 8:8-11</rq></ms>
<mr>Akar dapanim: Godɨn Duam ian aven ikɨtɨma, Godɨn Duamɨn ingangarimɨn, God ian mɨkarzibar amightɨ, da angamra ikiam, kar mɨkarzir aremeghamim.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Gumazamizir navir ghurimɨn arazibar gɨn zuiba, me God ifongezir arazibar amuan kogham.</p>
<p>Eghtɨ Godɨn Duam guizbangɨra ian navir averiabar aven ikɨtɨ, ia ua navir ghurimɨn arazibar gɨn mangan kogham, ia Godɨn Duam ifongezir arazibar gɨn mangam. Guizbangɨra, gumazitam an navir averiamɨn aven Kraisɨn Duam an itir puvatɨ, a Kraisɨn anam puvatɨ. Ia arazir kuram gami, egha bizir kamɨn ia areme. Eghtɨ Krais ian navir averiabar aven ikɨtɨ, God ia mɨkɨm suam, ia nan damazimɨn dera, eghtɨ Godɨn Duam ikɨrɨmɨrir aghuarim ia danɨngam. Godɨn Duam Iesus mozimɨn a gamizɨ a ua dɨkafi, ezɨ Duar kamra, ian navir averiabar aven iti. Egha gumazir Krais gamizɨ a dɨkavizir kam, a ian ovengamin mɨkarzibar amutɨ, da ua dɨkavighɨva angamra ikiam. God uan Duar ian navir averiabar aven itimɨn tuavimɨn, bizir kam damuam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Kɨ uabɨ, kɨ gumazir gumazamizibagh amima me ua dikavim. Egha kɨ uabɨ, kɨ gumazir ikɨrɨmɨrir aghuim anɨdim. Gumazamizir nɨghnɨzir gavgavim nan itiba, me zurara ikɨrɨmɨrir aghuarimɨn iti.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS (Longpela Rit) <rq>Jo 11:1-45</rq></ms>
<mr>Akar dapanim: Kɨ uabɨ, kɨ gumazir gumazamizibagh amima me ua dɨkavim, egha kɨ uabɨ, kɨ gumazir ikɨrɨmɨrir zurara itim anɨdim.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Gumazir mam Lasarus, an arei. A Betanin nguibamɨn gumazim. Betanin nguibam, Maria uan avenamebam Marta aning itir nguibam.* (Marian kamra, a mughuriar aghuim zuir borem isa Ekiamɨn dagarimning ginge, egha uan dapanir arɨzibar anedɨsi. Datɨrɨghɨn an dozim Lasarus arei.) Ezɨ an amizimning Iesus bagha akam amada, “Ekiam, gumazir nɨ bar ifongezim, an arei.”</p>
<p>Ezɨ Iesus oregha, egha kamaghɨn mɨgei, “Kar gumazim aremegh bar gɨvaghamin arɨmariam puvatɨ. Kar gumazamizibar amutɨ me Godɨn gavgavimɨn ganɨva egh ziar ekiam a danɨngam. Ezɨ tuavir kamra, Godɨn Otarim uaghan ziar ekiam iniam.” Iesus bar Marta ko an afumim ko Lasarus, me gifonge. Ezɨ a Lasarusɨn arɨmariamɨn akam baregha, egha ua dughiar pumuningɨn nguibar a itir kamɨn ikiavɨra iti.</p>
<p>Egha a gɨn suren gumazibav gei, “E uamategh Judian Distrighɨn mangam.”</p>
<p>Ezɨ suren gumaziba a mɨgɨa ghaze, “Tisa, boghɨmra Judian Distrighɨn itir gumaziba, me dagɨaba fɨ nɨ mɨkɨnasava ami. Ezɨ nɨ uamategh Judian Distrighɨn mangasa, a?”</p>
<p>Egha Iesus kamaghɨn men akam ikara, “Dughiar vamɨra aruem ti 12 plan auan gari, o? Gumazim aruemɨn aruava, nguazir kamɨn angazangarimɨn garava, kamaghɨn an asaghpora irir puvatɨ. Ezɨ gumazim dɨmagarimɨn aruava, a ganamin angazangariba puvatɨ, kamaghɨn an asaghpor irɨgham.”</p>
<p>Iesus kamaghɨn mɨgɨa, egha gɨn ua me mɨgei, “En roroam Lasarus an akui. Ezɨ kɨ mangɨva a damightɨ a dɨkavigham.”</p>
<p>Ezɨ suren gumaziba akar kam baregha egha kamaghɨn mɨgei, “Ekiam, a dakuighɨva, an arɨmariam gɨvagham.” Suren gumaziba me kamaghɨn fozir puvatɨ, Iesus ghaze, Lasarus aremegha gɨfa. Me ghaze, Iesus Lasarusɨn mɨgɨa ghaze, a puram akui.</p>
<p>Ezɨ datɨrɨghɨn Iesus deravɨra kamaghɨn me mɨgɨa ghaze, “Lasarus an aremegha gɨfa. Ezɨ kɨ ia ginɨghnɨsi, egha kɨ fo, bizir kam ia damutɨ, ia nɨghnɨzir gavgavim ikiam. Kamaghɨn, kɨ a ko dughiar kamɨn ikezir puvatɨgha, egha kɨ bar akonge. Egh datɨrɨghɨn, e a bagh mangam.”</p>
<p>Iesus mɨkemegha gɨvazɨma, ezɨ Tomas an ziar mam Fufuzim, a kamaghɨn suren gumazir igharazibav gei, “E uaghan uan Tisa ko mangɨva, egh a ko ovengam.”</p>
<p>Ezɨ Iesus uan suren gumaziba ko ghuava Betanin nguibamɨn boroghɨn zui, egha kamaghɨn oraki, Lasarus 4 plan dughiabar mozimɨn ike. Betanin nguibam a Jerusalemɨn boroghɨn iti, tuavimɨn ruarim a 3 plan kilomitan tu. Ezɨ Judian gumazamizir avɨriba iza Marta ko Marian gara iti. Aningɨn dozimɨn ovevem bagha, me aningɨn akurvaghamin mɨgɨrɨgɨar tabav kɨmtɨ aningɨn navimning deraghasa, me ize. Ezɨ Marta orazima Iesus izi, ezɨ a Maria ataghizɨ a dɨpenimɨn itima a ghua tuavimɨn Iesus bato.</p>
<p>Egha Marta kamaghɨn Iesus mɨgei, “Ekiam, nɨ kagh ikezɨ, nan dozim aremeghan koghai! Ezɨ kɨ uaghan fo, nɨ datɨrɨghɨn bizitam bagh Godɨn azaraghtɨ a nɨ danigam.”</p>
<p>Ezɨ Iesus a mɨgei, “Nɨn dozim ua dɨkavigham.”</p>
<p>Ezɨ Marta a mɨgei, “Kɨ fo, a nguazim gɨvaghamin dughiamɨn dɨkavigham, dughiar gumazamiziba bar dɨkavamim.”</p>
<p>Ezɨ Iesus a mɨgei, “Kɨ uabɨ, kɨ gumazir gumazamizibagh amima me ua dɨkavim, egha kɨ uabɨ, kɨ gumazir ikɨrɨmɨrir zurara itim anɨdim. Gumazitam, nɨghnɨzir gavgavim nan ikɨva aremeghɨva, an angamra ikɨvɨra ikiam. Ezɨ gumaziba bar angamra ikia egha nɨghnɨzir gavgavim nan iti, me aremeghan kogham. Puvatɨ. Me angamra ikɨ mamaghɨra ikiam. Nɨ nɨghnɨzir gavgavim akar kabar iti, o puvatɨ?”</p>
<p>Ezɨ Marta kamaghɨn Iesus mɨgei, “Are, Ekiam! Kɨ nɨghnɨzir gavgavim ikia fo, nɨ Godɨn Otarim. Nɨ gumazir kam God nguazimɨn nɨ amangasa mɨkeme, Gumazir God Uam E Iniasa Mɨsevezim.”</p>
<p>Marta kamaghɨn mɨkemegha, egha ghua uan avenamebam Marian dia. Egha nɨmɨra Marian kuarim gatɨgha kamaghɨn a mɨgei, “Tisa a ize, egha nɨ bagha azai.” Ezɨ Maria kamaghɨn oregha, egha zuamɨra dɨkavigha Iesus bagha ghu. (Iesus tɨghar nguibamɨn otivam. A danganir Marta faragha a batozɨ naghɨra iti.) Ezɨ Judaba Marian apangkuvigha egha a ko dɨpenim iti, egha an garima a zuamɨra dɨkavigha azenan ghu. Ezɨ me an gɨn zui. Me ghaze, a ti aziasa mozimɨn zui.</p>
<p>Ezɨ Maria ghua Iesus itir danganir kamɨn oto, egha Iesus bato. Egha a Iesusɨn suemningɨn boroghɨra tevimning apɨrigha, egha kamaghɨn a mɨgei, “Ekiam, nɨ ti kagh ikezɨ, nan dozim aremeghan koghai.”</p>
<p>Ezɨ Iesus Marian garima an azi. Egha a Judan Marian gɨn izezibar garima me uaghan azi. Egha a bar men apangkuvigha egha uaghan aziasava ami. Egha a me mɨgei, “Ia managh anefa?”</p>
<p>Ezɨ me a mɨgei, “Ekiam, nɨ izɨ ganigh.”</p>
<p>Ezɨ Iesus azia teriba iri. Ezɨ Judaba an ganigha egha kamaghɨn uariv gei, “Munagh gan. A gumazir kam bar a gifonge.”</p>
<p>Egha marazi ghaze, “A gumazir damaziba okaviziba akɨrizɨma me ua gari. Egh a gumazir kamɨn akurazɨ an aremeghan koghai. A ti manmagh sua an akuraghan aghua?”</p>
<p>Ezɨ Iesus ua bar oseme, egha a ghua mozimɨn oto. Mozir kam a dagɨar mozim me mɨghsɨamɨn an ingari. Ezɨ dagɨar ekiar mam an tiar akam avara. Ezɨ Iesus ghaze, “Ia dagɨam puegh munagh amadagh.”</p>
<p>Ezɨ Marta, a gumazir aremezimɨn amizim, a kamaghɨn Iesus mɨgei, “Ekiam, an kuam 4 plan dughiabar mozimɨn ike. An mughuriar kuram otivam.”</p>
<p>Ezɨ Iesus a mɨgei, “Kɨ faragha nɨ mɨkemegha gɨfa, nɨ nɨghnɨzir gavgavim ikɨva, egh nɨ Godɨn gavgavir ekiamɨn ganam.”</p>
<p>Egha me dagɨam puegha munagh amadazɨ, Iesus kogha overiamɨn gara egha kamaghɨn mɨgei, “Afeziam, nɨ na barasi, kamaghɨn amizɨma kɨ nɨ mɨnaba. Kɨ fo, nɨ zurara na barasi. Ezɨ kɨ gumazir kagh tuivighav itibagh nɨghnɨgha, egha kamaghɨn ifonge, me kamaghɨn fogh suam, nɨ na amadazɨ kɨ ize. Kamaghɨn kɨ akar kam gami.”</p>
<p>Iesus mɨkemegha gɨvagha, egha a pamtem dɨa ghaze, “Lasarus, nɨ azenan izɨ.” Ezɨ Lasarus ua dɨkavigha egha azenan ize. An sueba ko aghariba ko guam, me inimɨn da nomke.</p>
<p>Ezɨ Iesus kamaghɨn me mɨgei, “Ia inim adegh, egh an ateghtɨ, a daru.”</p>
<p>Ezɨ Judan gumazamizir iza Maria ko itiba, men avɨrim Iesus amizir bizir kamɨn ganigha egha kamaghɨn nɨghnɨzir gavgavim an iti.</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Jo 11:3-7, 17, 20-27, 33-45</rq></ms>
<mr>Akar dapanim: Kɨ uabɨ, kɨ gumazir gumazamizibagh amima me ua dɨkavim, egha kɨ uabɨ, kɨ gumazir ikɨrɨmɨrir zurara itim anɨdim.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<s2>Kar, Krais Iesusɨn Akar Aghuim.</s2>
<eject/>
<info category="h" value="PAM SANDE" />
<ms1>PAM SANDE</ms1>
<ms2>PROSESIO</ms2>
<ms>GUTNIUS <rq>Mt 21:1-11</rq></ms>
<mr>Akar dapanim: Gumazir Ekiamɨn ziamɨn izir kam, God deravɨra a damu.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<p>Egha Iesus uan suren gumaziba ko me Jerusalemɨn boroghɨn izava Olivɨn Mɨghsɨamɨn iza Betfagen nguibamɨn oto. Egha Iesus uan suren gumazir pumuning amaga, kamaghɨn aning mɨgei, “Gua nguibar munagh itimɨn mangɨ, egh gua gantɨma, donkin mam me a ikezɨma a uan nguzir asem ko iti. Aningɨn benim fɨrigh na bagh aning inigh kagh izɨ. Eghtɨ gumazitam guan azangtɨma, gua a mɨkɨm suam, ‘Ekiam ingangarim aningɨn iti.’ Eghtɨ gumazir kam zuamɨra puram aning ateghtɨ, aning izam.”</p>
<p>Godɨn akam inigha izir gumazim Aisaia faragha mɨkemezir akaba otivasa, bizir kaba otifi. Akar kam kamakɨn, “Nɨ akar kam isɨva Saionɨn nguibamɨn itir gumazamizibav keme. Ia gan, ian atrivimra mara, ia bagha izi! A gumazir kɨnir ziaba puvatɨzir mamɨn mɨn donkin mam gaperagha izi, kar donkin amebamɨn nguzir asem.”</p>
<p>Ezɨ Iesusɨn suren gumazimning ghua a mɨkemezɨ moghɨn ami. Egha aning donkin amebam nguzir asem sara aning inigha iza, egha uan korotiar azenan azuiba suegha donkiningɨn akɨrimning gisɨn atɨzɨ, Iesus korotiar kabagh isɨn apera. Ezɨ gumazamizir avɨriba uan korotiar azenimɨn azuiba suegha tuavim mughara zui. Ezɨ marazi temer aguaba oka da isa tuavir torim garɨsi. Ezɨ gumazamizir faragha zuiba ko Iesusɨn gɨn iziba, uan tiariba akara ghaze, “Hosana! Ia Devitɨn Otarimɨn ziam fɨ. An Ekiamɨn ziamɨn izir gumazim, eghtɨ God deravɨra a damu. Hosana! Ia Godɨn bar pɨn itimɨn ziam fɨ!”</p>
<p>Ezɨ Iesus Jerusalemɨn aven ghuzɨ, an itir gumazamiziba dɨgavir kuram gamigha tintinibar uarir azai, “Kar gumazir manam?” Ezɨ Iesusɨn gɨn izezir darazi ghaze, “Kar Iesus, a Godɨn akam inigha izir gumazim. A Galilin Distrighɨn aven itir nguibam Nasaretian gumazim.”</p>
<s2>Kar, Krais Iesusɨn Akar Aghuim.</s2>
<ms2>MISA</ms2>
<ms>1. RIT <rq>Ais 50:4-7</rq></ms>
<mr>Akar dapanim: Dughiar me na dɨpova nan guam giparim, kɨ uan guam isa men modozir puvatɨ.</mr>
<s1>Akar kam, Godɨn akam inigha izir gumazim Aisaia, an osiri.</s1>
<q1>Egha Ikiavɨra Itir God, en Ekiam, uan akabar igharaz darazir sure damuamin fofozir aghuim na ganɨngi.</q1>
<q2>Ezɨ kɨ an akam inigha, egh gumazamizir amɨragha avughsasav amiba deraghvɨra men sure damuva gavgavim me danɨngam.</q2>
<q1>Egha zurara mɨzarazibar, a na gaghuri, ezɨ kɨ dɨkava, suren gumazimɨn mɨn, an mɨgɨrɨgɨaba baraghasa bar akonge.</q1>
<q1>Ikiavɨra Itir God, en Ekiam, uan akam baraghasa nan kuarimning kuizɨ,</q1>
<q2>kɨ an akam batoghezir puvatɨ.</q2>
<q2>Egha kɨ akɨrim ragha a gasarazir puvatɨ.</q2>
<q1>Kɨ pura uabɨ apanibar taghizɨ,</q1>
<q2>me aghorimɨn nan akɨragharim mɨsogha, nan ghuamasɨziba asi.</q2>
<q1>Me akar ikurabar na mɨgeima,</q1>
<q2>kɨ men gari me nan guam gipari,</q2>
<q2>egha kɨ uan guam men modozir puvatɨ.</q2>
<q1>Guizbangɨra, Ikiavɨra Itir God, nan Ekiam, nan gara nan akurvasi,</q1>
<q2>kamaghɨn, men akar kurar katam na abɨrazir puvatɨ.</q2>
<q1>Kɨ fo, kɨ amir ingangarir kam bagh aghumsɨzim inighan kogham,</q1>
<q2>kamaghɨn, kɨ gavgavim uabɨ ganɨga egha uan ingangarim gami.</q2>
<s2>Kar Godɨn Akam.</s2>
<ms>SAM <rq>Sam 22:8-9, 17-20, 23-24</rq></ms>
<s1>Ia akam ikaragh: Nan God, nɨ tizim bagha na ataki.</s1>
<q1>Gumaziba bar nan gara, akaba na gasa, mɨzeba onga na garɨgha, uan dapaniba roi.</q1>
<q1>Me ghaze, “Nɨ Ikiavɨra Itir God nɨghnɨzir gavgavim an iti.</q1>
<q2>A manmaghsua nɨn akuragha ua nɨ inizir puvatɨ?</q2>
<q2>God nɨ gifongegha nɨ bagha bar akongegha, manmaghsua nɨn akurazir puvatɨ?”</q2>
<s1>Ia akam ikaragh: Nan God, nɨ tizim bagha na ataki.</s1>
<par/><goodbreak/>
<q1>Gumazir kuraba bar na ekɨarugha gɨfa,</q1>
<q2>mati afiaba asɨzim bar an okarigha gɨfa.</q2>
<q2>Me nan suemning ko dafarimning ginivaghasi.</q2>
<q1>Nan aghariba bar azenim girezɨ,</q1>
<q2>gumazir kaba nan ganigha na dɨpova bar akonge.</q2>
<s1>Ia akam ikaragh: Nan God, nɨ tizim bagha na ataki.</s1>
<par/><goodbreak/>
<q1>Me nan korotiaba tuiragh uarira uari danɨngasa,</q1>
<q2>da bagha satu gikararai.</q2>
<b/>
<q1>O Ikiavɨra Itir God, nɨ nan saghon ikian markɨ.</q1>
<q2>Nɨ nan akurvazir gumazim,</q2>
<q2>nɨ zuamɨra izɨ nan akuragh.</q2>
<s1>Ia akam ikaragh: Nan God, nɨ tizim bagha na ataki.</s1>
<par/><goodbreak/>
<q1>Kɨ uan adarazir tongɨn ikɨ nɨn ziamɨn gun me mɨkɨmam.</q1>
<q2>Kɨ gumazamiziba uari akuvamin danganimɨn kɨ men tongɨn ikɨ nɨn ziam fam.</q2>
<q1>Kɨ kamagh mɨkɨm suam,Ia Ikiavɨra Itir Godɨn atiatia an apengan iti darasi, ia an ziam fɨ.</q1>
<q2>Ia Jekopɨn ovavir boriba, ia ziar ekiam a danɨng.</q2>
<q2>Ia Israelia, an damazimɨn tugh an atiating an ziam pɨrafɨ.</q2>
<s1>Ia akam ikaragh: Nan God, nɨ tizim bagha na ataki.</s1>
<par/><goodbreak/>
<ms>2. RIT <rq>Fl 2:6-11</rq></ms>
<mr>Akar dapanim: Iesus uabɨra uabɨ abɨragha gumazimɨn oto. Kamaghɨn God a fegha bar pɨn anefa.</mr>
<s1>Pol Filipaba bagha osirizir akɨnafarimɨn dɨbobonim.</s1>
<p>A guizbangɨra God, egha an arazir Godɨn mɨn itimɨn suighasa nɨghnɨzir puvatɨ. Bar puvatɨ. A uabɨ arazir kam bar anetegha, egha pura ingangarir gumazir kɨnimɨn mɨn oto. A nguazir kamɨn gumazimɨn otozɨ gumazamiziba an garima, a guizɨn gumazimɨn iti. Egha a uabɨ dɨkabɨragha egha Godɨn akam baragha bar an gɨn ghua dughiar an aremezim. Guizbangɨra a gumazir bar kuramɨn mɨrara, a ter ighuvimɨn areme. Ezɨ bizir kam bagha God Iesus fegha a isa bar pɨn anetɨ. Egha God ziar bar aghuir mam a ganɨngi, ezɨ ziar kam a bar ziabagh afira. God kamaghɨn ifonge, Godɨn nguibamɨn itiba ko nguazir kamɨn itiba ko nguazimɨn apengan itiba, me bar moghɨra Iesusɨn damazimɨn uan tevibar pɨrighɨva egh an apengan ikɨva an ziam fam. Egh me bar azenan an gun kamaghɨn mɨkɨm suam, “Krais Iesus, an Ekiam!” Eghɨva tuavir kamra, me ziar ekiam God en Afeziam danɨngam. God kamagh sua, ziar bar aghuir kam Iesus ganɨngi.</p>
<s2>Kar Godɨn Akam.</s2>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Krais bar uabɨ abɨragha Godɨn akabar gɨn ghuava temer ighuvimɨn areme. Bizir kam baghavɨra God Iesus fegha a isa pɨn mar anefa. Egha God iziar ghuir mam a ganɨngi, ziar kam a ziaba bar dagh afira.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS (Longpela Rit) <rq>Mt 26:14-27:66</rq></ms>
<p2>(S = Stori; J = Jisas; W = wan wan man o meri; O = Olgeta)</p2>
<s1>Matyu osirizir akɨnafarir kam, a Krais Iesus inizir mɨzazim ko an ovevem geghari.</s1>
<sp><who>S:</who> Dughiar kamɨn Judas Iskariot, a 12 plan suren gumazir mam, a ofa gamir gumazir ekiaba bagha ghu. Egha a kamaghɨn men azai,</sp>
<sp><who>W:</who> “Kɨ Iesus isɨva ian dafaribar atɨghtɨ, ia tizim na danɨngam?”</sp>
<sp><who>S:</who> Ezɨ me 30 plan silvan dagɨar ovɨzir maba mega, da isa a ganɨngi. Ezɨ dughiar kamɨn ikegha ghua, Judas, Iesus men dafaribar arɨghasa tuaviba buri. Ezɨ Yis Puvatɨzir Bretɨn Isam Damuamin Dughiam, an faragha zuir dughiam otozɨ, ezɨ Iesusɨn suren gumaziba iza kamaghɨn a mɨgei,</sp>
<sp><who>O:</who> “Nɨ danganir manamɨn, e mangɨ, nɨ God Israelbagh Itazir Dughiamɨn isam ramɨsɨ, e bizibar akɨram?”</sp>
<sp><who>S:</who> Ezɨ a kamaghɨn me mɨgei,</sp>
<sp><who>J:</who> “Ia nguibar ekiamɨn aven mangɨ, egh gumazir kam bagh mangɨ kamaghɨn a mɨkɨm, ‘Tisa ghaze, nan dughiam roghɨra izegha gɨfa. Ezɨ kɨ uan suren gumaziba ko, God Israelbagh Itazir Dughiamɨn isam, e nɨn dɨpenimɨn daghebar amam.’<glue width="0.2em" />”</sp>
<sp><who>S:</who> Ezɨ suren gumaziba Iesus mɨkemezɨ moghɨn ghua God Israelbagh Itazir Dughiam bagha dagheba ko bizibar kɨri. Ezɨ Iesus guaratɨghɨn dagher dakozimɨn uan 12 plan suren gumaziba ko api. Egha me apava a kamaghɨn me mɨgei,</sp>
<sp><who>J:</who> “Kɨ guizbangɨra ia mɨgei, ian tav na isɨva gumazir nan apanim gamibar agharim darɨgham.”</sp>
<sp><who>S:</who> Ezɨ an suren gumaziba akar kam baregha, naviba bar oseme. Egha me bar vaghvagha kamaghɨn an azangsɨgha kamaghɨn mɨgei,</sp>
<sp><who>W:</who> “Ekiam, ti narara, o?”</sp>
<sp><who>S:</who> Ezɨ a me ikarvagha kamaghɨn mɨgei,</sp>
<sp><who>J:</who> “Gumazir na isɨva apanibar agharim darɨghamim, a uaghan na ko bret isava itarir vamɨra daghuam. Ezɨ Gumazibar Otarim, Godɨn Akɨnafarim mɨkemezɨ moghɨn, an aremegham. Eghtɨ gumazir Gumazibar Otarim isava apanibar agharim gatɨzim, gumaka! A bar ikuvigham! Amebam a batezir puvatɨzɨma, a deraghai!”</sp>
<sp><who>S:</who> Ezɨ gumazir Iesus isɨva apanibar agharim darɨghamim, Judas kamaghɨn an azai,</sp>
<sp><who>W:</who> “Ekiam, nɨ ti na mɨgɨa, ma?”</sp>
<sp><who>S:</who> Ezɨ Iesus ghaze,</sp>
<sp><who>J:</who> “Nɨ mɨgei moghɨra!”</sp>
<sp><who>S:</who> Ezɨ Iesus uan suren gumaziba ko apa ikiava, a bretɨn mam inigha Godɨn mɨnaba egha anebigha, a isa uan suren gumazibagh anɨngi. Egha kamaghɨn me mɨgei,</sp>
<sp><who>J:</who> “Kar nan nivafɨzim. Ia a inigh aneremɨ.”</sp>
<sp><who>S:</who> Ezɨ a wain apir itarir mam inigha Godɨn mɨnabagha, a isa me ganiga kamaghɨn mɨgei,</sp>
<sp><who>J:</who> “Ia bar wainɨn dɨpar kam aneremɨ. Kar nan ghuzim, an Akar Dɨkɨrɨzir Gavgavim, a gavgavim a ganɨdi. A, gumazamizir avɨribar arazir kuraba gɨn amangasa, nan ghuzim me bagha ire. Kɨ guizbangɨra ia mɨgei, kɨ ua wainɨn ovɨzimɨn dɨpatam rameghan kogh, kamaghɨra ikɨ mangɨ Dughiar Afeziam Bizibagh Ativamimɨn otogham. Eghtɨ dughiar kam, kɨ ia ko wainɨn dɨpar igiam ramam.”</sp>
<sp><who>S:</who> Egha me Godɨn ziam fer ighiar mam gamigha, dɨkavigha Olivɨn Mɨghsɨamɨn ghue. Egha Iesus kamaghɨn uan suren gumazibav gɨa ghaze,</sp>
<sp><who>J:</who> “Ia dɨmagarir kamɨn na bativamin arazibar ganɨva ian nɨghnɨzir gavgavir nan itim gɨvaghtɨma, ia na ategh aregham. Egh Godɨn Akɨnafarim mɨkemezɨ moghɨn otivam, ‘Kɨ sipsipbar garir gumazim mɨsueghtɨma, sipsipba tintinimɨn aregham.’ Egh kɨ aremegh ua dikavigh ian faragh Galilin Distrighɨn mangam.”</sp>
<sp><who>S:</who> Ezɨ Pita an akam ikaragha kamaghɨn a mɨgɨa ghaze,</sp>
<sp><who>W:</who> “Me ti bar, nɨ bativamɨn arazibar ganɨva, nɨ ataghragh aram, eghtɨ kɨrara nɨ ateghan kogham.”</sp>
<sp><who>S:</who> Ezɨ Iesus kamaghɨn a mɨgei,</sp>
<sp><who>J:</who> “Kɨ guizbangɨra nɨ mɨgei, datɨrɨghɨn dɨmagarir kamɨn nɨ uabɨ dughiar pumuning ko mɨkezim nɨ suam, ‘Kɨ a gɨfozir puvatɨ,’ eghtɨ tuarim gɨn akam.”</sp>
<sp><who>S:</who> Ezɨ Pita a mɨgei,</sp>
<sp><who>W:</who> “Kɨ nɨ ko ovengsɨva ovengam, kɨ bar kamaghɨn mɨkemeghan kogham. Bar puvatɨgham!”</sp>
<sp><who>S:</who> Ezɨ suren gumaziba bar kamaghɨram a mɨgei. Egha Iesus uan suren gumaziba ko danganir ziam Getsemanin ghue. Egha kamaghɨn me mɨgei,</sp>
<sp><who>J:</who> “Ia kagh dapiagh ikɨ, eghtɨ kɨ munagh mangɨ God ko mɨkɨmam.”</sp>
<sp><who>S:</who> Egha Pita ko Sebedin otarimning inizɨma, me an gɨn ghu. Egha an navim bar a baseme, ezɨ a bar paza uabɨ barasi. Egha kamaghɨn me mɨgei,</sp>
<sp><who>J:</who> “Nan navir averiam, osɨmtɨzim a iteragha ghuaghiri. Ezɨ kɨ aremeghasava ami. Ia kagh ikɨ, egh na ko gan.”</sp>
<sp><who>S:</who> Egha a sɨvagha ghua irɨgha, uan guam isa nguazim gatɨgha egha kamaghɨn God ko mɨgei,</sp>
<sp><who>J:</who> “Nan Afeziam nɨ ifueghɨva, nɨ na da osɨmtɨzir kam inigh. Nɨ nan ifongiamɨn gɨn mangan markɨ. Puvatɨ, nɨ uan ifongiamra gɨn mangɨ.”</sp>
<sp><who>S:</who> Egha Iesus dɨkavigha suren gumazir 3 pla bagha ghua garima, me akuavɨra iti. Ezɨ a kamaghɨn Pitan azai,</sp>
<sp><who>J:</who> “Manmaghɨn ami? Ia na ko dughiar otevimɨn gan ikian kogham? Ia na bagh deravɨra gan, egh God ko mɨkɨm, eghtɨ osɨmtɨzitam ia damutɨ, ia ireghan kogham. Kɨ fo, ian navir averiaba ifonge, ezɨ nivafɨziba gavgaviba dar pu. Kamaghɨn pariam ian azi.”</sp>
<sp><who>S:</who> Egha a uamategha ghua kamaghɨn Afeziam ko mɨgei,</sp>
<sp><who>J:</who> “Nan Afeziam, osɨmtɨzir kam na gitaghan koghtɨ, kɨ anetertɨma, kamaghɨn nɨ uan ifongiamɨn gɨn mangɨ.”</sp>
<sp><who>S:</who> Egha a uamategha suren gumaziba bagha iza gari, me akuavɨra iti. Pariam puv men azi. Ezɨ a me ategha dughiar mɨkezimɨn ghua, faragha Afeziam ko mɨkemezɨ moghɨn ua a ko mɨgei. Egha a gɨn iza suren gumaziba kamaghɨn me mɨgei,</sp>
<sp><who>J:</who> “Ia avughsava akuavɨra iti? Arazir kam atakigh! Dughiam oto. Ia gan, Gumazibar Otarim me a isɨva gumazir arazir kurabagh amibar dafarim darɨghasa. Ia dɨkavigh! E mangam! Ia gan. Gumazir na isɨva apanibar anɨngamim, a muna izi!”</sp>
<sp><who>S:</who> Iesus kamaghɨn mɨgɨavɨra itima, Judas oto, a 12 plan suren gumazibar mav. Ezɨ gumazir avɨrir ekiam iza asianiba ko mɨdorozir sababa inigha Judas ko izi. Ofa gamir gumazir ekiaba ko gumazir dapaniba, me amadazɨ me Iesus bagha izi. Gumazir Iesus isɨ men dafaribar arɨghasava amim faragha ghaze,</sp>
<sp><who>W:</who> “Kɨ arazir kam ian akagham. Gumazir kɨ toramim, anarɨra Iesus. Ia an suiragh.”</sp>
<sp><who>S:</who> Egha a Iesus bagha ghuavɨra ikia ghaze,</sp>
<sp><who>W:</who> “Tisa, dɨmagarir aghuim.”</sp>
<sp><who>S:</who> Egha an tore. Ezɨ Iesus kamaghɨn a mɨgɨa ghaze,</sp>
<sp><who>J:</who> “Namakam, nɨ damuasa izezir bizim, nɨ zuamɨra a damu.”</sp>
<sp><who>S:</who> Ezɨ gumaziba izava Iesusɨn agharibagh iregha, pamtem an suiki. Ezɨ gumazir Iesus ko itir mam, uan mɨdorozir sabam asigha, ofa gamir gumazibar dapanimɨn ingangarir gumazimɨn kuarim atu, ezɨ kuarim dutuaghirɨ. Ezɨ Iesus kamaghɨn a mɨgɨa ghaze,</sp>
<sp><who>J:</who> “Nɨ ua uan sabam isɨ an mɨsevim darugh. Gumazir sababar igharazibav soziba, me sababaram arɨghiram. Egha nɨ ti kamaghɨn fozir puvatɨ? Kɨ ifueghɨva uan Afeziamɨn azaraghtɨ, a mɨdorozir enselɨn avɨriba amadagham, men dɨbobonim 12 plan amibagh afira. Eghtɨ me izɨ nan akuragham. Egh kɨ kamaghɨn damightɨma, Godɨn Akɨnafarim mɨkemezir mɨgɨrɨgɨaba otivan kogham. Godɨn Akɨnafarim na bativamin bizir kabav keme.”</sp>
<sp><who>S:</who> Egha Iesus maghɨrama gumazir an suighasa izeziba kamaghɨn me mɨgɨa ghaze,</sp>
<sp><who>J:</who> “Kɨ okɨmakɨar gumazim puvatɨ. Ia tizim bagha nan suighasa mɨdorozir sababa koma asianiba atera izi? Kɨ zurara ia ko ikia, Godɨn Dɨpenimɨn mɨriamɨn aven gumazamizibar sure gami. Ezɨ ia nan suighan aghua. Ezɨ Godɨn Akɨnafarimɨn Osizirim mɨkemezɨ moghɨra ia kamaghɨn na gami.”</sp>
<sp><who>S:</who> Ezɨma Iesusɨn suren gumaziba bar aneteghava are. Ezɨ gumazir Iesusɨn suighiziba a inigha, ofa gamir gumazibar dapanim, Kaiafasɨn dɨpenimɨn ghue. Ezɨ Judan arazibagh fozir gumaziba ko gumazir dapaniba izava uari akuvagha iti. Ezɨ Pita mong tɨzim a gatɨgha Iesusɨn gɨn ghua bar ghua, ofa gamir gumazibar dapanimɨn dɨpenimɨn dɨvazimɨn aven ghu. Egha Godɨn Dɨpenimɨn garir polisba ko aperaghav iti. Egha a me Iesus gamir arazibar ganasa.</sp>
<b/>
<sp><nowho>  </nowho><glue width="0.2em" />Dughiar kam, ofa gamir gumazir ekiaba koma Judan kotɨn aven itir gumaziba bar, Iesus akar ifavaribar a gasasa tuaviba buri. Me nɨghnɨgha ghaze, me an arazir kuratam batogh amɨsueghtɨ an aremegham. Egha me tam batozir puvatɨ. Ezɨ gumazir avɨriba iza akar ifavariba isa Iesus gasi. Ezɨ gɨn gumazir pumuning iza, kotɨn aven mɨgɨa ghaze,</sp>
<sp><who>O:</who> “Gumazir kam kamaghɨn mɨgei, ‘Kɨ Godɨn Dɨpenim akarigh, egh aruer pumuning ko mɨkezimɨn uam an ingarigham.’<glue width="0.2em" />”</sp>
<sp><who>S:</who> Ezɨ ofa gamir gumazibar dapanim tugha kamaghɨn Iesusɨn azai,</sp>
<sp><who>W:</who> “Nɨ akatam ikarvaghan aghua? Me nɨ gasir akar kam, a guizbangɨra, o?”</sp>
<sp><who>S:</who> Ezɨ Iesus nɨmɨra ikia mɨgɨrɨgɨatam gamir puvatɨ. Ezɨ ofa gamir gumazibar dapanim a mɨgɨa ghaze,</sp>
<sp><who>W:</who> “Kɨ akar gavgavim nɨ ganɨdi, nɨ Godɨn zurara itimɨn ziamɨn akakagh, egh guizbangɨra e mɨkɨm. Nɨ ti, God Uam E Iniasa Mɨsevezir Gumazim, nɨ ti Godɨn Otarimra, o puvatɨ?”</sp>
<sp><who>S:</who> Ezɨ Iesus kamaghɨn a mɨgɨa ghaze,</sp>
<sp><who>J:</who> “Are, nɨ mɨkemezɨ moghɨra. Egha kɨ ia mɨgei, nɨ gɨn gantɨ, Gumazibar Otarim gavgavim itir Godɨn agharir guvim daperagham, egh overiamɨn ghuariabagh isɨn izam.”</sp>
<sp><who>S:</who> Ezɨ ofa gamir gumazibar dapanim uan korotiam abigha kamaghɨn mɨgei,</sp>
<sp><who>W:</who> “A Godɨn ziam gasɨghasɨsi! E tizim bagh ua akar akurvaziba buriam? Markiam! Ia datɨrɨghɨn uari a barasi, a mɨgɨrɨgɨar kurabar Godɨn ziam gasɨghasɨsi! Ezɨ ia manmaghɨn a gɨnɨghnɨsi, e arazir manatamɨn a damuam?”</sp>
<sp><who>S:</who> Ezɨ me a ikarvagha ghaze,</sp>
<sp><who>O:</who> “An arazir kuram gami, kamaghɨn an ovengam.”</sp>
<sp><who>S:</who> Egha me Iesusɨn guam giparava a mɨsogha, marazi dafariba onegha a mɨsosi. Egha ghaze,</sp>
<sp><who>O:</who> “Nɨ, God Uam E Iniasa Mɨsevezir Gumazim! Nɨ Godɨn akam inigha izir gumazibar arazitam damuva, egh e mɨkɨm, ‘Kar gumazir manam nɨ mɨsosi?’<glue width="0.2em" />”</sp>
<sp><who>S:</who> Ezɨ Pita dɨpenimɨn dɨvazimɨn aven an mɨriamɨn aperaghav iti. Ezɨ ingangarir amizir mam an boroghɨra iza ghaze,</sp>
<sp><who>W:</who> “Nɨ uaghan Galilin gumazim Iesus ko ike.”</sp>
<sp><who>S:</who> Ezɨ Pita uabɨn ghuara, ezɨ me bar an garima, a ghaze,</sp>
<sp><who>W:</who> “Nɨ mɨgeir akar kam, kɨ a gɨfozir puvatɨ.”</sp>
<sp><who>S:</who> Egha gɨn ghua dɨpenimɨn dɨvazimɨn itir tiar akar ekiamɨn ghua tughav iti. Ezɨ ingangarir amizir igharazir mam iza an ganigha, gumazamizir an boroghɨn itiba kamaghɨn me mɨgɨa ghaze,</sp>
<sp><who>W:</who> “Gumazir kam, a Nasaretɨn gumazim Iesus ko ike.”</sp>
<sp><who>S:</who> Ezɨ Pita ua uabɨn ghuaragha ghaze,</sp>
<sp><who>W:</who> “Bar guizbangɨra, kɨ Godɨn damazimɨn ia mɨgei, kɨ gumazir kam gɨfozir puvatɨ.”</sp>
<sp><who>S:</who> Ezɨ gɨn gumazir roghɨra tuivighav itiba iza kamaghɨn Pita mɨgei,</sp>
<sp><who>O:</who> “Bar guizbangɨra, nɨ men mavɨra, nɨ men mɨrara mɨgei.”</sp>
<sp><who>S:</who> Ezɨ Pita ua bagha pamten mɨgɨa ghaze,</sp>
<sp><who>W:</who> “Bar guizbangɨra kɨ Godɨn damazimɨn ia mɨgei, kɨ gumazir kam gɨfozir puvatɨ. Kɨ ifartɨma, God na gasɨghasɨgh.”</sp>
<sp><who>S:</who> A kamaghɨn mɨkemegha gɨvazɨ, tuarim maghɨram ake. Ezɨ Pita Iesus mɨkemezir mɨgɨrɨgɨam ginɨrɨ, “Tuarim tɨghar akegham, eghtɨ nɨ faraghvɨra dughiar pumuning ko mɨkezim, na mɨkɨm suam, nɨ na gɨfozir puvatɨ.” Egha Pita azenimɨn ghua bar puvɨrama azi.</sp>
<b/>
<sp><nowho>  </nowho><glue width="0.2em" />Ezɨma amɨnim dutuzɨma ofa gamir gumazir ekiaba ko Judan gumazir dapaniba Iesus mɨsueghtɨma an aremeghasa akabar kɨri. Egha me gɨn senbar a ike, egha a inigha ghua Romɨn gavmanɨn gumazir ekiam Pailatɨn agharim gatɨ. Ezɨ Judas, gumazir Iesus isava apanibar agharim gatɨzim, a garima me paza Iesus gamuava a isa kotiam garɨgha, egha ghaze, an aremegham. Ezɨ Judas gara ghaze, kɨ uabɨ arazir kuram gami. Egha uan nɨghnɨzibagh ira. Egha dagɨar silvan 30 plan ofa gamir gumazir ekiaba ko Judan gumazir dapaniba a ganɨngiziba inigha ua me danɨngasa zui. Egha ghua kamaghɨn mɨgei,</sp>
<sp><who>W:</who> “Kɨ Godɨn damazimɨn arazir kuram gami. Gumazir kɨ ian dafaribagh atɨzim, arazir kuratam gamizir puvatɨ. Ezɨ ia purama a mɨsueghtɨ an aremegham.”</sp>
<sp><who>S:</who> Ezɨ me an akam ikaragha kamaghɨn mɨgei,</sp>
<sp><who>O:</who> “Kar en bizim puvatɨ. Nɨn bizimra.”</sp>
<sp><who>S:</who> Ezɨ Judas dagɨar silvan kaba isa Godɨn Dɨpenimɨn mɨriamɨn aven da kunigha, egha ghua uabɨ aguragha areme. Ezɨ ofa gamir gumazir ekiaba, dagɨar silvan kaba inigha ghaze,</sp>
<sp><who>O:</who> “Dagɨar kaba, gumazir ghuzimɨn ivezim. E fo, Moses Osirizir Araziba ghaze, e da isɨ ofa gamir dagɨaba sara dar atɨghan kogham.”</sp>
<sp><who>S:</who> Egha me akam mɨsuegha dagɨar kaba inigha ghua Mɨnebar Ingangarir Gumazimɨn Nguazim givese. Me ghaze, nguazir otevir kam, gumazir saghon izezibar afamin matmatiamɨn otogham. Kamaghɨn amizɨ, nguazir otevir kam, me ziar kam “Ghuzir Nguazim,” a gatɨ. Ezɨ me dughiar kamɨn ikegha iza, datɨrɨghɨn, nguazir kam me ziar kamra a garɨgha iti. Kamaghɨn amizɨ, Godɨn akam inigha izir gumazim Jeremaia mɨkemezir akaba guizɨn otifi. A kamaghɨn mɨgɨa ghaze, “Me 30 plan silvan dagɨaba ini, kar Israelia gumazir kam givezasa atɨzir ivezim. Egha Ekiam na mɨkemezɨ moghɨra, me dagɨar kabar Mɨnebar Ingarir Gumazimɨn Nguazim givese.”</sp>
<b/>
<sp><nowho>  </nowho><glue width="0.2em" />Ezɨ Iesus ghua gavmanɨn gumazir ekiam Pailatɨn damazimɨn tuzɨma Pailat kamaghɨn an azai,</sp>
<sp><who>W:</who> “Nɨ Judabar atrivim, o?”</sp>
<sp><who>S:</who> Ezɨ Iesus ghaze,</sp>
<sp><who>J:</who> “Are, nɨ mɨkemezɨ moghɨra.”</sp>
<sp><who>S:</who> Ezɨ ofa gamir gumazir ekiaba koma Judabar gumazir dapaniba akar avɨriba isava Iesus gasi. Ezɨ a men akatam ikarvazir puvatɨ. Kamaghɨn amizɨ, Pailat ua kamaghɨn an azai,</sp>
<sp><who>W:</who> “Nɨ me nɨ gasir akar avɨrir kaba, nɨ da barazi, o?”</sp>
<sp><who>S:</who> Ezɨ Iesus Pailatɨn akatam ikarvazir puvatɨ, ezɨ Pailat nɨghnɨzir avɨribagh ami. Azeniba bar, Romɨn gavmanɨn gumazir ekiam arazir kam gami, a isar ekiar kamɨn dughiamɨn, a kalabusɨn itir gumazitam ateghtɨ, an azenimɨn mangam. Kalabusɨn itir gumazir manam gumazamiziba ifongezim, Pailat a isɨ me bagh anemadagham. Ezɨ dughiar kamɨn gumazir arazir kurabar ziam itir mam, a kalabusɨn iti. An ziam Barabas. Ezɨ gumazamizir avɨriba izava uari akufa, ezɨ Pailat kamaghɨn men azai,</sp>
<sp><who>W:</who> “Ia tina gifonge, eghtɨ kɨ ia bagh anetaghragham. Kɨ Barabas ataghragham, o Iesus, me a dɨbora ghaze, ‘Gumazir God Uam E Iniasa Mɨsevezim,’ kɨ anetaghragham?”</sp>
<sp><who>S:</who> Pailat fo, men naviba pura Iesusɨn ikuvigha egha a inigha kotiamɨn ize, egha kamaghɨn men azai. Egha Pailat uaghan kotiabagh amir dabirabimɨn aperaghav itima, an amuim a bagha akam amaga mɨgɨa ghaze,</sp>
<sp><who>W:</who> “Kɨ dɨmangan irebamɨn arazir kuraba puvatɨzir gumazir kamɨn gani, egha bar oseme. Kamaghɨn, nɨ arazitam a damuan markɨ.”</sp>
<sp><who>S:</who> Ezɨ ofa gamir gumazir ekiaba koma Judabar gumazir dapaniba, gumazamizir avɨrimɨn navibagh iniva ghaze, me Pailatɨn azangtɨ, a Barabas ategh, egh Iesus mɨsueghtɨ, an aremegham. Ezɨ gavmanɨn gumazir ekiam ua men aza ghaze,</sp>
<sp><who>W:</who> “Ia gumazir manam gifonge, eghtɨ kɨ anetaghragham?”</sp>
<sp><who>S:</who> Ezɨ gumazamiziba dia ghaze,</sp>
<sp><who>O:</who> “E Barabas gifonge.”</sp>
<sp><who>S:</who> Ezɨ Pailat men azai,</sp>
<sp><who>W:</who> “Eghtɨ, Iesus me a dɨbora ghaze, ‘God Ua E Iniasa Mɨsevezir Gumazim,’ kɨ manmaghɨn a damuam?”</sp>
<sp><who>S:</who> Ezɨ me bar dia ghaze,</sp>
<sp><who>O:</who> “A isɨ ter ighuvim gafugh!”</sp>
<sp><who>S:</who> Ezɨ Pailat men azai,</sp>
<sp><who>W:</who> “Manmagh su? An arazir kurar manam gami?”</sp>
<sp><who>S:</who> Ezɨ me bar pamten dia ghaze,</sp>
<sp><who>O:</who> “A isɨ ter ighuvim gafugh!”</sp>
<sp><who>S:</who> Ezɨ Pailat datɨrɨghɨn fo, me an akatam bareghan kogham. Egha a gari, mɨdorozir ekiam otivasava ami. Egha dɨpam inigha men damazibar uan dafariba rua ghaze,</sp>
<sp><who>W:</who> “Gumazir kamɨn ovevem, a nan osɨmtɨzim puvatɨ. Kar ian bizimra.”</sp>
<sp><who>S:</who> Ezɨ gumazamiziba a ikarvagha ghaze,</sp>
<sp><who>O:</who> “An ovevemɨn osɨmtɨzim mar en ikɨ, egh en boribar ikɨ.”</sp>
<sp><who>S:</who> Kamaghɨn amizɨ, Pailat me bagha Barabas ataki. Egha mɨdorozir gumazibav geima, me benibar Iesus ifozoroke. Egha gɨn a isa mɨdorozir gumazibar agharim gatɨ, eghtɨ me a isɨ ter ighuvim gafugham.</sp>
<b/>
<sp><nowho>  </nowho><glue width="0.2em" />Ezɨ gavmanɨn gumazir ekiamɨn mɨdorozir gumaziba Iesus inigha, gavmanɨn dɨpenir ekiamɨn mɨriamɨn aven ghuezɨ, mɨdorozir gumaziba bar uari akuvazɨ, Iesus men tongɨn tughav iti. Egha me an korotiaba suegha, korotiar aghevir ruarir mam isa a garu. Egha me benir dɨkonibar atrivibar amianimɨn mɨn an ingari, egha a isa an dapanim garu. Egha difizir mam isava an agharir guvim gatɨzɨ, an an suira. Ezɨ me tevibar apɨra a dɨpova ghaze,</sp>
<sp><who>O:</who> “Judabar Atrivim, nɨrara atrivir ekiam!”</sp>
<sp><who>S:</who> Egha me a giparava a suirazir difizim inigha an dapanim mɨsosi. Me arazir kabar a gamua a dɨpovegha gɨvagha, a da korotiar me a agaghuiziba suegha, ua ananaba agaghui.</sp>
<b/>
<sp><nowho>  </nowho><glue width="0.2em" />Egha a isa ter ighuvim a gafughasa an akua zui. Ezɨ mɨdorozir gumaziba Iesus inigha, nguibar ekiam ategha ghua, me Sairinian nguibamɨn gumazir mam bato. An ziam Saimon. Egha me a gakaghorima, a Iesusɨn ter ighuvim gisaghpu. Egha me ghua danganir mamɨn ziam Golgata, me an otifi. (Danganir kamɨn ziamɨn mɨngarim kamaghɨn, Dapanir Agharir Danganim.)</sp>
<b/>
<sp><nowho>  </nowho><glue width="0.2em" />Ezɨ me danganir kamɨn Iesus damasa me dɨpar anɨnganir mam wain sara a veregha, egha mam inigha Iesus ganɨdi. Ezɨ a muziarir mam inigha anetaki. Ezɨ mɨdorozir gumaziba Iesus isava ter ighuvim gafu. Egha an korotiaba tuiragh uari danɨngasa satu gikararai. Egha danganir kamɨn apiagha anesavsuisi. Me an dapanim gisɨn, an kotim gamizir mɨgɨrɨgɨam osiri. Me osirizir akam ghaze, “Kar Iesus, a Judabar Atrivim.”</sp>
<b/>
<sp><nowho>  </nowho><glue width="0.2em" />Me gumazir okɨava mɨdorozibagh amizir pumuning, Iesusɨn boroghɨn uaghan aning agura. Me mav isa Iesusɨn agharir guvimɨn itir ter ighuvim gafu, egha mav isa agharir ikɨriamɨn itir ter ighuvim gafu. Ezɨ gumazamiziba mangɨ izegh gamua Iesus dɨpova, uan dapaniba roava a dɨpova ghaze,</sp>
<sp><who>O:</who> “Nɨ, gumazir Godɨn Dɨpenim akarigh aruer pumuning ko mɨkezimɨn uam an ingarasa mɨkemezim! Nɨ uabɨ uabɨn akuragh! Egh nɨ guizbangɨra Godɨn Otarim, nɨ ter ighuvim ategh izighirɨ.”</sp>
<sp><who>S:</who> Ezɨ kamaghɨra ofa gamir gumazir ekiaba ko Judabar arazibagh fozir gumaziba ko Judabar gumazir dapaniba izava a dɨpova ghaze,</sp>
<sp><who>O:</who> “A gumazir igharazibar akurvasi, egha uabɨ uabɨn akurvaghan ibura. A Israelbar Atrivim, kamaghɨn a ter ighuvim ategh izighirɨ, eghtɨ e nɨghnɨzir gavgavim an ikiam. A nɨghnɨzir gavgavim Godɨn ikia, egha ghaze, kɨ Godɨn Otarim. Eghtɨ God guizbangɨra ifongiam an ikɨva, datɨrɨghɨn an akuraghtɨ, e ganika!”</sp>
<sp><who>S:</who> Ezɨ kamaghɨra okɨmakɨar gumazir Iesus boroghɨn ter ighuvimningɨn guraghav itimning, uaghan akar kabar a dɨpova a mɨgei. Ezɨ aruem iza pazaghar torim gatima, mɨtatem nguazimɨn itir nguibaba bar da avaragha ghua, dughiam ghua 3 kloghɨn guaratɨzimɨn tu. Egha dughiam 3 kloghɨn boroghɨra izima, Iesus pamten kamaghɨn dei,</sp>
<sp><who>J:</who> “Eli, Eli, lama sabaktani?”</sp>
<sp><who>S:</who> Akar kamɨn mɨngarim kamakɨn, “Nan God, nan God, nɨ tizim bagha na ataki?” Ezɨ gumazir an boroghɨn tuivighav itiba akar kam baregha ghaze,</sp>
<sp><who>O:</who> “Gumazir kam ti Elaijan dei.”</sp>
<sp><who>S:</who> Egha men mav zuamɨra ivegha ghua dɨpamɨn suizir bizir mam inigha wainɨn afangtɨzim isava a gatɨ. Ezɨ wain a gizɨvazɨma, an a isa aghorir mam gatɨ. Egha aneremasa a isa Iesusɨn amadi. Ezɨ marazi mɨgɨa ghaze,</sp>
<sp><who>O:</who> “Ia tegh, e ganika, Elaija ti izɨva an akuragham, o puvatɨ.”</sp>
<sp><who>S:</who> Ezɨ Iesus ua pamtem diagha uan duam suegha areme.</sp>
<p2>(Ol i nil daun na pre liklik.)</p2>
<sp><who>S:</who> Ezɨ dughiar kamra, Godɨn Dɨpenimɨn guraghav itir inir ekiam pɨn ikegha tongɨra bigha, ghuaghira vɨn otogha akuar pumuning irɨ. Ezɨ mɨkɨmkɨzim otozɨma, dagɨar ekiaba bɨaghire. Ezɨ matmatiaba kuaghɨrima, Godɨn gumazamizir avɨrir ariaghreziba ua dikavigha, egha uan moziba ataki. Eghtɨ gɨn Iesus dɨkavightɨma, me nguibar ekiam Jerusalemɨn aven mangam. Eghtɨ avɨrir ekiam men ganam. Ezɨ 100 plan mɨdorozir gumazibar garir gumazir ekiar mam, uan mɨdorozir gumaziba ko, me garima mɨkɨmkɨzim otozɨma, arazir kaba otivima, me bar puvɨram atiati. Egha me kamaghɨn mɨgei,</sp>
<sp><who>O:</who> “Bar guizbangɨra, gumazir kam Godɨn Otarimra.”</sp>
<sp><who>S:</who> Amizir avɨriba uaghan izegha iti. Me Galilin Distrigh ategha Iesusɨn akurvaghasa an gɨn ize. Amizir kaba mong saghon tuivighav ikia gari. Men tongɨn, Makdalan nguibamɨn amizim Maria, ko Jems ko Josepɨn amebam Maria, ko Sebedin otarimningɨn amebam.</sp>
<b/>
<sp><nowho>  </nowho><glue width="0.2em" />Ezɨ amɨnim pɨrasava amima, Arimatean nguibar ekiamɨn gumazir mam izi. An ziam Josep, a dagɨar avɨriba itir gumazim. A uaghan Iesusɨn suren gumazir mam. Egha Pailat bagha ghua Iesusɨn kuam iniasa an azai. Ezɨ Pailat mɨdorozir gumazibav kemezɨ, me Iesusɨn kuam isa Josep ganɨngi.</sp>
<b/>
<sp><nowho>  </nowho><glue width="0.2em" />Ezɨ Josep a inigha inir ghurghurir aghuir mamɨn a rɨki. Egha an kuam inigha ghua, a isa ua bagha okorezir mozir igiam gatɨ. Egha Josep dagɨar ekiar mam poghpuegha ghua mozimɨn akam gasaragha, anepɨri. A kamaghɨn amigha ghu.</sp>
<b/>
<sp><nowho>  </nowho><glue width="0.2em" />Ezɨ Maria, Makdalan nguibamɨn amizim, koma Marian igharazir mam, aning mozimɨn boroghɨn aperaghav ikia, an gara iti.</sp>
<b/>
<sp><nowho>  </nowho><glue width="0.2em" />Ezɨ Sabat bagha bizibar kɨrir dughiam gɨfa, ezɨ an gɨn izir dughiamɨn ofa gamir gumazir ekiaba ko Farisiba Pailat bagha ghue. Me ghua kamaghɨn a mɨgei,</sp>
<sp><who>O:</who> “Gumazir ekiam, e gumazir ifavarir kam ikia mɨkemezir mɨgɨrɨgɨar mam ginɨrɨ. A ghaze, ‘Aruer pumuning ko mɨkezim gɨvaghtɨma kɨ ua dɨkavam.’ Kamaghɨn amizɨ, nɨ mɨkemeghtɨ, me mozim aruer pumuning ko mɨkezimɨn deragh anepɨrigh. Puvatɨghtɨma, an suren gumaziba an kuam okemegh, egh gumazamizibav kɨm suam, a ua dɨkafi. Eghtɨ an ifavarir akar kam, a faragha amizir ifavarir akam gafiragham.”</sp>
<sp><who>S:</who> Ezɨ Pailat kamaghɨn me mɨgei,</sp>
<sp><who>W:</who> “Ia mangɨ, mɨdorozir gumaziba inigh me mɨkɨmtɨma, me mozimɨn gan ikɨ. Egh ia mangɨ, mozim apɨrasa ifongezɨ moghɨn, ia damuva, egh bar anepɨrigh.”</sp>
<sp><who>S:</who> Ezɨ me ghua mozim apɨri. Egha ifevimɨn mɨn bizir mam mozir akam gighufa, egh me fogham, gumazitam dagɨam gɨraghan kogham. Egha mɨdorozir gumaziba ataghizɨma, me mozimɨn gara iti.</sp>
<ms>GUTNIUS (Sotpela Rit) <rq>Mt 27: 11-54</rq></ms>
<p2>(S = Stori; J = Jisas; W = wan wan man o meri; O = Olgeta)</p2>
<s1>Matyu osirizir akɨnafarir kam, a Krais Iesus inizir mɨzazim ko an ovevem geghari.</s1>
<sp><who>S:</who> Ezɨ Iesus ghua gavmanɨn gumazir ekiam Pailatɨn damazimɨn tuzɨma Pailat kamaghɨn an azai,</sp>
<sp><who>W:</who> “Nɨ Judabar atrivim, o?”</sp>
<sp><who>S:</who> Ezɨ Iesus ghaze,</sp>
<sp><who>J:</who> “Are, nɨ mɨkemezɨ moghɨra.”</sp>
<sp><who>S:</who> Ezɨ ofa gamir gumazir ekiaba koma Judabar gumazir dapaniba akar avɨriba isava Iesus gasi. Ezɨ a men akatam ikarvazir puvatɨ. Kamaghɨn amizɨ, Pailat ua kamaghɨn an azai,</sp>
<sp><who>W:</who> “Nɨ me nɨ gasir akar avɨrir kaba, nɨ da barazi, o?”</sp>
<sp><who>S:</who> Ezɨ Iesus Pailatɨn akatam ikarvazir puvatɨ, ezɨ Pailat nɨghnɨzir avɨribagh ami. Azeniba bar, Romɨn gavmanɨn gumazir ekiam arazir kam gami, a isar ekiar kamɨn dughiamɨn, a kalabusɨn itir gumazitam ateghtɨ, an azenimɨn mangam. Kalabusɨn itir gumazir manam gumazamiziba ifongezim, Pailat a isɨ me bagh anemadagham. Ezɨ dughiar kamɨn gumazir arazir kurabar ziam itir mam, a kalabusɨn iti. An ziam Barabas. Ezɨ gumazamizir avɨriba izava uari akufa, ezɨ Pailat kamaghɨn men azai,</sp>
<sp><who>W:</who> “Ia tina gifonge, eghtɨ kɨ ia bagh anetaghragham. Kɨ Barabas ataghragham, o Iesus, me a dɨbora ghaze, ‘Gumazir God Uam E Iniasa Mɨsevezim,’ kɨ anetaghragham?”</sp>
<sp><who>S:</who> Pailat fo, men naviba pura Iesusɨn ikuvigha egha a inigha kotiamɨn ize, egha kamaghɨn men azai. Egha Pailat uaghan kotiabagh amir dabirabimɨn aperaghav itima, an amuim a bagha akam amaga mɨgɨa ghaze,</sp>
<sp><who>W:</who> “Kɨ dɨmangan irebamɨn arazir kuraba puvatɨzir gumazir kamɨn gani, egha bar oseme. Kamaghɨn, nɨ arazitam a damuan markɨ.”</sp>
<sp><who>S:</who> Ezɨ ofa gamir gumazir ekiaba koma Judabar gumazir dapaniba, gumazamizir avɨrimɨn navibagh iniva ghaze, me Pailatɨn azangtɨ, a Barabas ategh, egh Iesus mɨsueghtɨ, an aremegham. Ezɨ gavmanɨn gumazir ekiam ua men aza ghaze,</sp>
<sp><who>W:</who> “Ia gumazir manam gifonge, eghtɨ kɨ anetaghragham?”</sp>
<sp><who>S:</who> Ezɨ gumazamiziba dia ghaze,</sp>
<sp><who>O:</who> “E Barabas gifonge.”</sp>
<sp><who>S:</who> Ezɨ Pailat men azai,</sp>
<sp><who>W:</who> “Eghtɨ, Iesus me a dɨbora ghaze, ‘God Ua E Iniasa Mɨsevezir Gumazim,’ kɨ manmaghɨn a damuam?”</sp>
<sp><who>S:</who> Ezɨ me bar dia ghaze,</sp>
<sp><who>O:</who> “A isɨ ter ighuvim gafugh!”</sp>
<sp><who>S:</who> Ezɨ Pailat men azai,</sp>
<sp><who>W:</who> “Manmagh su? An arazir kurar manam gami?”</sp>
<sp><who>S:</who> Ezɨ me bar pamten dia ghaze,</sp>
<sp><who>O:</who> “A isɨ ter ighuvim gafugh!”</sp>
<sp><who>S:</who> Ezɨ Pailat datɨrɨghɨn fo, me an akatam bareghan kogham. Egha a gari, mɨdorozir ekiam otivasava ami. Egha dɨpam inigha men damazibar uan dafariba rua ghaze,</sp>
<sp><who>W:</who> “Gumazir kamɨn ovevem, a nan osɨmtɨzim puvatɨ. Kar ian bizimra.”</sp>
<sp><who>S:</who> Ezɨ gumazamiziba a ikarvagha ghaze,</sp>
<sp><who>O:</who> “An ovevemɨn osɨmtɨzim mar en ikɨ, egh en boribar ikɨ.”</sp>
<sp><who>S:</who> Kamaghɨn amizɨ, Pailat me bagha Barabas ataki. Egha mɨdorozir gumazibav geima, me benibar Iesus ifozoroke. Egha gɨn a isa mɨdorozir gumazibar agharim gatɨ, eghtɨ me a isɨ ter ighuvim gafugham.</sp>
<b/>
<sp><nowho>  </nowho><glue width="0.2em" />Ezɨ gavmanɨn gumazir ekiamɨn mɨdorozir gumaziba Iesus inigha, gavmanɨn dɨpenir ekiamɨn mɨriamɨn aven ghuezɨ, mɨdorozir gumaziba bar uari akuvazɨ, Iesus men tongɨn tughav iti. Egha me an korotiaba suegha, korotiar aghevir ruarir mam isa a garu. Egha me benir dɨkonibar atrivibar amianimɨn mɨn an ingari, egha a isa an dapanim garu. Egha difizir mam isava an agharir guvim gatɨzɨ, an an suira. Ezɨ me tevibar apɨra a dɨpova ghaze,</sp>
<sp><who>O:</who> “Judabar Atrivim, nɨrara atrivir ekiam!”</sp>
<sp><who>S:</who> Egha me a giparava a suirazir difizim inigha an dapanim mɨsosi. Me arazir kabar a gamua a dɨpovegha gɨvagha, a da korotiar me a agaghuiziba suegha, ua ananaba agaghui.</sp>
<b/>
<sp><nowho>  </nowho><glue width="0.2em" />Egha a isa ter ighuvim a gafughasa an akua zui. Ezɨ mɨdorozir gumaziba Iesus inigha, nguibar ekiam ategha ghua, me Sairinian nguibamɨn gumazir mam bato. An ziam Saimon. Egha me a gakaghorima, a Iesusɨn ter ighuvim gisaghpu. Egha me ghua danganir mamɨn ziam Golgata, me an otifi. (Danganir kamɨn ziamɨn mɨngarim kamaghɨn, Dapanir Agharir Danganim.)</sp>
<b/>
<sp><nowho>  </nowho><glue width="0.2em" />Ezɨ me danganir kamɨn Iesus damasa me dɨpar anɨnganir mam wain sara a veregha, egha mam inigha Iesus ganɨdi. Ezɨ a muziarir mam inigha anetaki. Ezɨ mɨdorozir gumaziba Iesus isava ter ighuvim gafu. Egha an korotiaba tuiragh uari danɨngasa satu gikararai. Egha danganir kamɨn apiagha anesavsuisi. Me an dapanim gisɨn, an kotim gamizir mɨgɨrɨgɨam osiri. Me osirizir akam ghaze, “Kar Iesus, a Judabar Atrivim.”</sp>
<b/>
<sp><nowho>  </nowho><glue width="0.2em" />Me gumazir okɨava mɨdorozibagh amizir pumuning, Iesusɨn boroghɨn uaghan aning agura. Me mav isa Iesusɨn agharir guvimɨn itir ter ighuvim gafu, egha mav isa agharir ikɨriamɨn itir ter ighuvim gafu. Ezɨ gumazamiziba mangɨ izegh gamua Iesus dɨpova, uan dapaniba roava a dɨpova ghaze,</sp>
<sp><who>O:</who> “Nɨ, gumazir Godɨn Dɨpenim akarigh aruer pumuning ko mɨkezimɨn uam an ingarasa mɨkemezim! Nɨ uabɨ uabɨn akuragh! Egh nɨ guizbangɨra Godɨn Otarim, nɨ ter ighuvim ategh izighirɨ.”</sp>
<sp><who>S:</who> Ezɨ kamaghɨra ofa gamir gumazir ekiaba ko Judabar arazibagh fozir gumaziba ko Judabar gumazir dapaniba izava a dɨpova ghaze,</sp>
<sp><who>O:</who> “A gumazir igharazibar akurvasi, egha uabɨ uabɨn akurvaghan ibura. A Israelbar Atrivim, kamaghɨn a ter ighuvim ategh izighirɨ, eghtɨ e nɨghnɨzir gavgavim an ikiam. A nɨghnɨzir gavgavim Godɨn ikia, egha ghaze, kɨ Godɨn Otarim. Eghtɨ God guizbangɨra ifongiam an ikɨva, datɨrɨghɨn an akuraghtɨ, e ganika!”</sp>
<sp><who>S:</who> Ezɨ kamaghɨra okɨmakɨar gumazir Iesus boroghɨn ter ighuvimningɨn guraghav itimning, uaghan akar kabar a dɨpova a mɨgei. Ezɨ aruem iza pazaghar torim gatima, mɨtatem nguazimɨn itir nguibaba bar da avaragha ghua, dughiam ghua 3 kloghɨn guaratɨzimɨn tu. Egha dughiam 3 kloghɨn boroghɨra izima, Iesus pamten kamaghɨn dei,</sp>
<sp><who>J:</who> “Eli, Eli, lama sabaktani?”</sp>
<sp><who>S:</who> Akar kamɨn mɨngarim kamakɨn, “Nan God, nan God, nɨ tizim bagha na ataki?” Ezɨ gumazir an boroghɨn tuivighav itiba akar kam baregha ghaze,</sp>
<sp><who>O:</who> “Gumazir kam ti Elaijan dei.”</sp>
<sp><who>S:</who> Egha men mav zuamɨra ivegha ghua dɨpamɨn suizir bizir mam inigha wainɨn afangtɨzim isava a gatɨ. Ezɨ wain a gizɨvazɨma, an a isa aghorir mam gatɨ. Egha aneremasa a isa Iesusɨn amadi. Ezɨ marazi mɨgɨa ghaze,</sp>
<sp><who>O:</who> “Ia tegh, e ganika, Elaija ti izɨva an akuragham, o puvatɨ.”</sp>
<sp><who>S:</who> Ezɨ Iesus ua pamtem diagha uan duam suegha areme.</sp>
<p2>(Ol i nil daun na pre liklik.)</p2>
<sp><who>S:</who> Ezɨ dughiar kamra, Godɨn Dɨpenimɨn guraghav itir inir ekiam pɨn ikegha tongɨra bigha, ghuaghira vɨn otogha akuar pumuning irɨ. Ezɨ mɨkɨmkɨzim otozɨma, dagɨar ekiaba bɨaghire. Ezɨ matmatiaba kuaghɨrima, Godɨn gumazamizir avɨrir ariaghreziba ua dikavigha, egha uan moziba ataki. Eghtɨ gɨn Iesus dɨkavightɨma, me nguibar ekiam Jerusalemɨn aven mangam. Eghtɨ avɨrir ekiam men ganam. Ezɨ 100 plan mɨdorozir gumazibar garir gumazir ekiar mam, uan mɨdorozir gumaziba ko, me garima mɨkɨmkɨzim otozɨma, arazir kaba otivima, me bar puvɨram atiati. Egha me kamaghɨn mɨgei,</sp>
<sp><who>O:</who> “Bar guizbangɨra, gumazir kam Godɨn Otarimra.”</sp>
<eject/>
<info category="h" value="GUTFONDE: MISA BILONG BLESIM HOLI WEL" />
<ms1>GUTFONDE: MISA BILONG BLESIM HOLI WEL</ms1>
<ms>1. RIT <rq>Ais 61:1-3, 6, 8-9</rq></ms>
<mr>Akar dapanim: Ekiam kɨ akar aghuim inigh mangɨ onganarazibagh amir gumazamiziba me mɨkɨmasa a uabɨ borem isa nan dapanim ginge. Eghtɨ kɨ borer mughuriar aghuim zui isɨ men mɨkarzibar aghuightɨ, me bar akuegh men ararem gɨvagham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God, kɨ akar aghuim gumazir onganarazibav kɨnasa na mɨsevegha, borem nan dapanim ginge,</q1>
<q2>ezɨ kamaghɨn amizɨma Ikiavɨra Itir God, en Ekiam, uan Duam isa na gatɨzɨ, a nan iti.</q2>
<q2>Egha uaghan akar kam akunasa na amada, eghtɨ kɨ kamaghɨn me mɨkɨm suam,</q2>
<q2>gumazir osɨmtɨzibar apengan itiba, men osɨmtɨziba gɨvagham,</q2>
<q2>eghtɨ kalabusɨn itir gumazamiziba, me gantɨ, kalabusɨn tiar akam kuighrɨghtɨ, me fɨrighregh kalabus ataghragh pura mangam.</q2>
<q1>A kamaghɨn akam akunasa na mɨkemegha na amada:</q1>
<q2>Ikiavɨra Itir God gumazamizibagh ifongezir dughiam otogha gɨfa.</q2>
<q2>Dughiar kamɨn, God ivezir kuram isɨ men apanibar anɨngam.</q2>
<q1>Egha, a gumazamizir aziava osemegha araiba,</q1>
<q2>gavgavim men navibar anɨngasa na amada.</q2>
<q1>Gumazamizir Saionɨn nguibamɨn aven ikiava aziba,</q1>
<q2>kɨ bar akongezir arazim ko navir amɨrɨzim me danɨngtɨ me gavgavigham.</q2>
<q1>Egh kɨ averenir me uan dapanibagh atɨziba adegh,</q1>
<q2>kurkazir aghuiba men kurkegham.</q2>
<q1>Kɨ borem me daghuightɨ,</q1>
<q2>me bar akuegh, men osɨmtɨzir ararem gɨvagham.</q2>
<q1>Egh me ua uan gavgavim inigh, gumazim korotiar aghuim aruzɨ moghɨn,</q1>
<q2>Ikiavɨra Itir God bagh bar akongegh onger akar aghuibar amuam.</q2>
<q1>Egh me, temer Okɨn, Ikiavɨra Itir God, uabɨ oparizibar mɨn,</q1>
<q2>tuivigh ikɨva deraghvɨra Ikiavɨra Itir Godɨn gɨn mangɨ an iziar ekiam fam.</q2>
<q1>Eghtɨ ia uari Ikiavɨra Itir Godɨn ofa gamir gumazibar mɨn ikɨtɨ,</q1>
<q2>me iziar kam Godɨn ingangarir gumaziba ia darɨgham.</q2>
<q1>Eghtɨ ia bizir avɨriba ikiam, da kantrin igharazibar gumaziba da inigh izam.</q1>
<q2>Eghtɨ ia bizir avɨrir me ia danɨngamiba bagh, bar akuegham.</q2>
<q1>Kɨ Ikiavɨra Itir God kamaghɨn mɨgɨa ghaze,</q1>
<q2>Kɨ guizɨn araziba baghavɨra iti.</q2>
<q2>Egha okɨmakɨar arazim ko paza igharaz darazigh amir arazibagh ifongezir puvatɨ.</q2>
<q1>Nan gumazamiziba osɨmtɨzir avɨriba ateri, ezɨ datɨrɨghɨn kɨ bar guizbangɨra bizir aghuiba me danɨngam.</q1>
<q1>Egh kɨ me koma Akar Gavgavir Dɨkɨrɨzitam damightɨ a ikɨ mamaghɨra ikiam.</q1>
<q1>Eghtɨ nan gumazamizibar ovavir boriba,</q1>
<q2>kantrin igharazibar gumazamizibar tongɨn ikɨ ziar ekiam ikiam.</q2>
<q1>Eghtɨ gumazamiziba men ganɨva, egh fogh suam,</q1>
<q2>gumazamizir kaba me nan adarasi, ezɨ kɨ Ikiavɨra Itir God, kɨ uabɨ deravɨra me gami.</q2>
<s2>Kar Godɨn Akam.</s2>
</twocol>
<ms>SAM <rq>Sam 89:21-22, 25, 27</rq></ms>
<s1>Ia akam ikaragh: Ekiam, kɨ nɨn apangkuvir arazim bagha bar akuegha ighabagh ami.</s1>
<q1>Kɨ uan ingangarir gumazim Devit, an apigha ane mɨsevegha uan borem a ginge.</q1>
<q2>A ian atrivimɨn ikiam.</q2>
<q1>Nan gavgavim zurarama a ko ikɨ, mamaghɨra ikiam.</q1>
<q2>Nan gavgavim zurara a ko ikɨ gavgavighvɨra ikiam.</q2>
<s1>Ia akam ikaragh: Ekiam, kɨ nɨn apangkuvir arazim bagha bar akuegha ighabagh ami.</s1>
<par/><goodbreak/>
<q1>Nan apangkuvim a ko ikɨtɨ, kɨ zurara deraghvɨra a damu, egh dughiatamɨn aneteghan kogham.</q1>
<q2>Kɨ uan gavgavim a danightɨ a bar gavgavigham. A kamagh na mɨkɨm suam, Nɨ nan God nan afeziam.</q2>
<s1>Ia akam ikaragh: Ekiam, kɨ nɨn apangkuvir arazim bagha bar akuegha ighabagh ami.</s1>
<par/><goodbreak/>
<ms>2. RIT <rq>Re 1:5-8</rq></ms>
<mr>Akar dapanim: Krais e gamizɨ e Atrivimɨn ikɨzimɨn ofa gamir gumaziba otifi, egha e Godɨn ofa gamir gumaziba, a Iesusɨn afeziam.</mr>
<s1>Akar kam, a Mogomer Akar Aghuriaghɨrɨzimɨn Akɨnafararim, o Revelesen, an aven iti.</s1>
<twocol>
<p>Krais Iesus, a gumazir Godɨn akaba guizbangɨra dav geim. Egha a gumazir bar uabɨra faragha ovevemɨn ua dɨkavizim. Egha a nguazimɨn atriviba bar men ekiam. A uaghan ian apangkuv egh navir amɨrɨzim ia danɨng.</p>
<p>A bar e gifonge, egha a uabɨ uan ghuzimɨn a en arazir kuraba agɨvazɨ e fɨriaghɨre. An e gamizɨma e atrivimɨn ofa gamir gumazibar itima, ezɨ God e gativazɨ e Godɨn ingangarim gami, God Iesusɨn afeziam. Zurazurara Krais ziar ekiam ikɨva egh biziba bar dar ganamin gavgavim ikɨ. Guizbangɨra.</p>
<q>Ia gan, a ghuariabar tongɨn izaghirasava ami,</q>
<q>eghtɨ gumaziba bar uari uan damazibar an ganam.</q>
<q>Gumazir a giniviziba, me bar uaghan an ganam.</q>
<q>Eghtɨ nguazir kamɨn kantriba bar, dar gumazamiziba a gɨnɨghnɨgh egh azi naviba bar me basemegham.</q>
<q>Are, bizir kam otivam. Guizbangɨra.</q>
<p>Gavgaviba bar itir Godɨn Ekiam kamaghɨn mɨgei, “Kɨrara kɨ faraghavɨra ikia, egh bar gɨn ikɨva abuan ikɨvɨra ikiam.” Kar Godɨn kamnangra, datɨrɨghɨn ikia, fomɨra ikia, egh gɨn uamategh izam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Godɨn Duam na iti. A gumazamizir onganarazibagh amiba akam me mɨkɨmasa na amada.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Lu 4:16-21</rq></ms>
<mr>Akar dapanim: Ekiam uabɨ, borem isa nan dapanim ginge, kamaghɨn an Duam nan iti.</mr>
<s1>Ia, Krais Iesusɨn Akar Aghuir Luk osirizim, a baragh,</s1>
<twocol>
<p>Ezɨ Iesus Nasaretɨn ghu, a ikiava aghungizɨ naghɨn. Egha Sabatɨn dughiamɨn a God ko mɨgeir dɨpenimɨn aven ghu, an arazir a zuraram amim. Egha tugha Godɨn Akɨnafarim dɨponasava ami. Ezɨ me Godɨn akam inigha izir gumazim Aisaian akɨnafarir rɨghizim a ganɨngi. Ezɨma Iesus akɨnafarir rɨghizir kam onegha, mɨgɨrɨgɨar kamɨn api.</p>
<b/>
<q>“God akar aghuim gumazir onganarazibav kɨnasa na ginaba,</q>
<q2>ezɨ kamaghɨn amizɨma Ekiamɨn Duam nan iti.</q2>
<q>Egha uaghan akar kam kunasa na amada;</q>
<q2>akar kalabusɨn itiba ataghraghamim ko gumazir damazir kuraba ua ganamim.</q2>
<q>Egh osɨmtɨzibar apengan itiba kɨ ua me fɨrɨva egh suam,</q>
<q2>Ekiam gumazamizibagh ifongezir dughiam otogha gɨfa.”</q2>
<b/>
<p>Ezɨma Iesus akɨnafarim uam a righava, egha a isava ingangarir gumazim ganigha, egha apera. Ezɨma me bar moghɨra God ko mɨgeir dɨpenimɨn aven pamtem an gari. Ezɨma a maghɨra kamaghɨn me mɨgei, “Datɨrɨghɨn Godɨn mɨgɨrɨgɨar ia oraghizim a guizbangɨram oto!”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="GUTFONDE: MISA LONG NAIT" />
<ms1>GUTFONDE: MISA LONG NAIT</ms1>
<ms>1. RIT <rq>Eks 12:1-8, 11-14</rq></ms>
<mr>Akar dapanim: Ekiam, akar gavgaviba Israelia ganɨga me mɨgɨa ghaze, me Dughiar Ensel Israelia Gitazim gɨnɨghnɨgh isar ekiam damuam.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ezɨ Moses ko Aron Isipɨn kantrin ikiavɨra itima, Ikiavɨra Itir God kamaghɨn aningɨn mɨgei, “Iakɨnir kam, a ian azenibar faragha zuir iakɨnimɨn ikiam. Nɨ Israelian gumazamiziba kamaghɨn me mɨkɨm, iakɨnir kamɨn aruer namba 10, gumaziba bar vaghvagh uan adarazi bagh sipsipɨn igiatam ko memen igiatam, amɨsefegh. Egh dɨpenir vamɨran adarazi suvigh, asɨzim a gɨvaghan koghtɨ, afeziam mangɨ men boroghɨn itir darazir mɨkemeghtɨ, me izɨ asizir kam tuiragh uari danɨng aneremɨ. Me deraghvɨra nighnɨgh, asizir kam deragh gumaziba ko, amiziba ko, boribar tuiraghtɨ, me asizir tuzir kam agɨvagham. Egh nɨ ua bagh vaghvagh sipsipɨn apuritam o memen apuritam amɨseveghtɨ, an azenir vamɨra ikɨtɨ, duatam an mɨkarzimɨn ikian markɨ. Egh me asizir kaba uari bagh deraghvɨra dar gan mangɨ iakɨnir kamɨn aruer 14ɨn otogh. Eghtɨ dughiar kamra, an guaratɨzimɨn, Israelian gumazamiziba bar uan asizir kabav sueghtɨ, da arɨghregh. Egh me asɨzimɨn ghuzitaba inigh, uan dɨpenimɨn tiar akabar mɨriabagh asezir tememning daghuigh, dɨpenir kamɨn aven me ikɨ asɨzibar amam. Egh uaghan tiar akam gisɨn itir temer ighuvim aghefegh. Egh dɨmagarir kamɨn me sipsip o memen tuzim avimɨn a tuagh, egh ia asizir tuzir kam yis puvatɨzir bret ko zuravarir mɨsozim sara aneremɨ.</p>
<p>Egh ia asizir kabar amɨsɨ kamaghɨn damu. Ia iniba ikegh dagarir asuabar aghuigh, asadivir aghoribar suigh zuamɨra dar amɨ. Isar ekiar kam, a Ikiavɨra Itir God Israelia Gitazir Dughiam Gɨnɨghnɨghamin Isam.</p>
<p>Eghtɨ dɨmagarir kamra, kɨ Isipɨn danganiba bar dar mangɨ, gumazamizibar otarir ivariaba ko asizibar apurir ivariaba, kɨ dav soghtɨ me bar arɨmɨghiregham. Eghtɨ Isipɨn aseba bar, kɨ ivezir kuraba me danɨngam. Guizbangɨra, kɨ uabɨ Ikiavɨra Itir God. Ghuzir ia uan dɨpeniba aghevezir kaba, da ababanimɨn mɨn ikiam. Eghtɨ kɨ Isipian gumazamiziba pazɨ me damuva ivezir kuram me danɨngam. Kɨ ghuzimɨn ganigh, egh ian dɨpenibagh itagham. Egh kɨ ia ateghtɨ, ivezir kurar kam ia batoghan kogham. Eghtɨ ia deraghvɨra ikiam.</p>
<p>Eghtɨ ia dughiar kam gɨnɨghnɨghavɨra ikɨtɨ, a ian dughiar ekiamɨn mɨn ikiam. Kɨ dughiar kam ginabaghtɨ, a nan ziam feir isar ekiamɨn mɨn ikiam. Eghtɨ ia Ikiavɨra Itir God amir arazir kam gɨnɨghnɨgham. Eghtɨ ian gɨn otivamin adarasi, akar gavgavimɨn gɨn mangɨ God Israelia Gitazir Dughiam Gɨnɨghnɨghamin Isar kam damu, mamaghɨra ikiam.”</p>
<s2>Kar Godɨn Akam.</s2>
</twocol>
<ms>SAM <rq>Sam 116:12-13, 15-18</rq></ms>
<s1>Ia akam ikaragh: Kavɨn kam, Kraisɨn ghuzimɨn an e akufa.</s1>
<q1>Ikiavɨra Itir God bar deravɨra na gami.</q1>
<q2>Eghtɨ kɨ ua bizir tizimrama a danɨngam?</q2>
<q1>Kɨ ti wainɨn kavɨn tam a danigham, eghtɨ ofan kam kamaghɨn akagh suam,</q1>
<q2>Ikiavɨra Itir God uam na ini.</q2>
<q2>A ua na inizir bizir kam bagh an ziamɨn dɨmɨva an ziam mɨnamam.</q2>
<s1>Ia akam ikaragh: Kavɨn kam, Kraisɨn ghuzimɨn an e akufa.</s1>
<par/><goodbreak/>
<q1>Ikiavɨra Itir God ua bagha inabagha bar ifongezir gumazitam aremegham,</q1>
<q2>eghtɨ an damazimɨn gumazir kamɨn ovevem, bar bizir ekiamɨn mɨn ikiam.</q2>
<q1>O Ikiavɨra Itir God, kɨ nɨn ingangarir gumazim.</q1>
<q2>Nan amebam faragha nɨn ingangarir amizimɨn ike,</q2>
<q2>ezɨ datɨrɨghɨn kɨ nɨn ingangarir gumazimɨn ikia egha nɨn ingangarim gami.</q2>
<q2>Ezɨ nɨ benir na ikeziba fɨrizɨ kɨ datɨrɨghɨn fɨriaghɨrɨ.</q2>
<s1>Ia akam ikaragh: Kavɨn kam, Kraisɨn ghuzimɨn an e akufa.</s1>
<par/><goodbreak/>
<q1>Kɨ nɨ minabɨsɨ nɨ bagh ofa damuam,</q1>
<q2>egh nɨn ziamɨn dɨmɨva nɨn ziam fam.</q2>
<q1>Kɨ faragha nɨ koma akar dɨkɨrɨzim gami.</q1>
<q2>Kɨ datɨrɨghɨn akar gavgavir dɨkɨrɨzir kamɨn gɨn mangɨ nɨn gumazamizibar damazibar anekagham.</q2>
<s1>Ia akam ikaragh: Kavɨn kam, Kraisɨn ghuzimɨn an e akufa.</s1>
<par/><goodbreak/>
<ms>2. RIT <rq>1 Ko 11:23-26</rq></ms>
<mr>Akar dapanim: Ia zurara dughiaba bretɨn kam, ko wainɨn itarir kam ramɨva, ia Ekiamɨn mɨzazim ko ovevemɨn gun mɨkɨm, mangɨ dughiar a uamategh izamimɨn tugham.</mr>
<s1>Akar kam, akɨnafarir faragha zuim, Pol Korinɨn gumazamiziba baghava an osirizimɨn aven iti.</s1>
<twocol>
<p>Akar kɨ ia mɨkemezim, kar Ekiamra na ganɨngi. Akar kam kamakɨn: Dɨmagarir Judas Iesus isava apanibar agharim gatɨzimɨn, Iesus bret inigha, egha God mɨnabagha anebigha ghaze, “Kar nan nivafɨzim, kɨ ian akurvaghasa anenɨdi. Ia kamaghɨn damuva, na ginɨghnɨgh.” Me amegha gɨvazɨ, a wainɨn itarim inigha, kamaghɨram ami. A kamaghɨn mɨgei, “Wainɨn itarir kam, an Akar Dɨkɨrɨzir Gavgavir Igiam, kɨ uan ghuzimɨn a gamua gavgavim a ganɨdi. Ia anemamin dughiamɨn, ia anemɨva na ginɨghnɨgh.” Iesusɨn akar kam kamaghɨra en aka, zurara dughiaba ia bretɨn kam, ko wainɨn itarir kam ramɨva, ia Ekiamɨn ovevemɨn gun mɨkɨm, mangɨ dughiar a uamategh izamimɨn tugham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Kɨ Akar Dɨkɨrɨzir Gavgavir igiam ia danɨngasa. Kɨ ia gifongezɨ moghɨn, ia uari uarigh ifonge.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Jo 13:1-15</rq></ms>
<mr>Akar dapanim: A uan gumazamiziba bar me gifonge, egha a bar moghɨra me gifueghavɨra ikia ghua dughiar an aremezimɨn tu.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Dughiar kam, God Israelbagh Itazir Dughiam a gurumɨzaraghan otivam. Ezɨ Iesus fo, a mangamin dughiam otozɨ, a nguazir kam ategh uan Afeziam bagh mangasava ami. A uan gumazamizir nguazir kamɨn itiba a fomɨra bar me gifonge, egha me gɨfueghavɨra ikia ghua an areme. Ezɨ guaratɨzir kamɨn me apa iti. Satan faragha nɨghnɨzir Iesus isɨ apanibar agharim darɨghamim isa Judasɨn navim gatɨgha gɨfa. Judas, a Saimon Iskariotɨn otarim. Iesus kamaghɨn fo, Afeziam bizibar amuamin gavgavim bar a isa a ganɨngi. A uaghan kamaghɨn fo, God anemadazɨ a ize, egh a ua God bagh mangam. Kamaghɨn amizɨma Iesus dagher dakozim ategha dɨkafi, egha uan korotiar ruarim suegha, egha taulɨn mam inigha uan ivariam ike. Egha dɨpam itarir mam ginge, egha maghɨra uan suren gumazibar dagariba ruegha, egha taulɨn a uan ivariam amɨghɨrizimɨn da adɨsi. Egha a Saimon Pita bagha ize. Ezɨ Pita an azara, “Ekiam, nɨrara nan dagariba ruam?”</p>
<p>Ezɨ Iesus kamaghɨn an akam ikara, “Bizir kɨ amim, nɨ datɨrɨghɨn a gɨfozir puvatɨ. Egh nɨ gɨn a gɨfogham.”</p>
<p>Ezɨ Pita a mɨgei, “Nɨ nan dagariba ruan markɨ. Bar markɨ!”</p>
<p>Ezɨ Iesus kamaghɨn akam ikara, “Kɨ nɨn dagariba rueghan koghtɨma, eghtɨ nɨ na ko ikian kogham.”</p>
<p>Ezɨ Saimon Pita a mɨgei, “Ekiam, nɨ kamaghɨn nan dagaribara ruan markɨ. Nɨ nan dagariba ko dafariba ko dapanim sara, bar da ruam!”</p>
<p>Ezɨ Iesus a mɨgei, “Gumazir ruegha gɨvazim, a zue, a ua ruan markɨ. A pura dagaribara ruegh egh bar zuegham. Ezɨ ia bar moghɨra zuegha gɨvagha iti. Ezɨ ian gumazir vamɨra, a zuezir pu.” (Iesus gumazir a isɨ apanibar agharim darɨghamim, an a gɨfogha gɨfa. Kamaghɨn a ghaze, “Ia bar moghɨra zuezɨ, ezɨ ian vavɨra zuezir puvatɨ.”)</p>
<p>Iesus men dagariba ruegha gɨvagha, egha uan korotiar ruarim uam anerugha egha ua ghua uan dapiamin danganim gapera. Egha kamaghɨn men azai, “Ia, kɨ ia bagha amizir bizir kamɨn mɨngarim gɨfo, o? Ia ‘Tisa’ na garɨgha egha ‘Ekiam’ na garɨsi. Guizbangɨra, kɨ Tisa egha kɨ ian Ekiam. Egha bar deragha ia kamaghɨn mɨgei. Kɨ, ian Ekiam ko ian Tisa, egha kɨ ian dagariba rues. Ezɨ ia uaghan uarira uarir dagariba ruegh. Kɨ arazim ian akazɨ, ezɨ ia uaghan arazir kɨ datɨrɨghɨn ia gamizir kamra damu.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="GUTFRAIDE" />
<ms1>GUTFRAIDE</ms1>
<ms>1. RIT (longpela Rit) <rq>Ais 52:13 - 53:12</rq></ms>
<mr>Akar dapanim: Iesus en osɨmtɨziba ko mɨzaziba atera, egha en arazir kuraba bangɨn an ovenge.</mr>
<s1>Akar kam, Godɨn akam inigha izir gumazim Aisaia, an osiri.</s1>
<q1>God ghaze, “Ia oragh, bizir bar nan ingangarir gumazim amiziba, bar moghɨra deraghvɨram otivigham.</q1>
<q2>Eghtɨ gumazamiziba ziar ekiam a danɨngɨva, egh an ziam bar a pɨn a fam.</q2>
<q1>Me faragha an mɨkarzim ko guam bar aning gasɨghasɨghizɨ,</q1>
<q2>gumaziba an gari, a gumazimɨn mɨkarzim ko guamɨn mɨn garir puvatɨ.</q2>
<q2>Ezɨ gumazamiziba dɨkavir kuram gamua an ganan atiatingi.</q2>
<q1>Eghtɨ gɨn kantrin avɨribar gumazamiziba, ko men atriviba, me bizir me fomɨra nɨghnigha ganizir puvatɨzibar gan egh dagh fofogham.</q1>
<q2>Egh kamaghɨn, me uan akabar kumigh egh pura ganɨva, dɨgavir kuram damuva bizitam mɨkɨman asagham.”</q2>
<q1>Ezɨ gumazamiziba akam ikaragha ghaze,</q1>
<q2>“Tinara datɨrɨghɨn e orazir akaba nɨghnɨzir gavgavim adar iti?</q2>
<q2>Terara, Ikiavɨra Itir God, uan ingangarir gavgaviba isa men akazɨ, me dar gani?</q2>
<q1>Guizbangɨra, Ekiam uan ingangarir gumazim ataghizɨ, a mati temer mam nguazir mɨsɨngizimɨn oto.</q1>
<q2>Ingangarir gumazir kam, an ganganim tong en damazibar derazir puvatɨ, kamaghɨn amizɨ, a ziaba puvatɨ.</q2>
<q2>Ezɨ, bizir aghuitam an itir puvatɨ, eghtɨ e an ganɨva a gakongam.</q2>
<q1>Ezɨ gumaziba akɨrim ragha a gasaragha, pazavɨra a gamua egha bar a gifongezir puvatɨ.</q1>
<q2>Ezɨ mɨzaziba ko osɨmtɨzir avɨriba a gizɨfa.</q2>
<q1>Ezɨ gumaziba an ganan aghuagha, me uan guaba ave.</q1>
<q2>Egha bar akɨrim ragha a gasara.</q2>
<q2>Ezɨ e an gara ghaze, a pura gumazir kɨnim.</q2>
<b/>
<q1>“E nɨghnɨgha ghaze, God ti ivezir kuram a ganɨga, a mɨsogha osɨmtɨzir kabagh amizɨ, da a batifi.</q1>
<q2>Ezɨ puvatɨ. Ingangarir gumazir kam, e bagh en osɨmtɨziba ko mɨzaziba isa da ateri.</q2>
<q1>Ezɨ me, en akaba batozir arazim bagha, an ekianim bɨra.</q1>
<q2>Arazir kurar e amiba bangɨn, me a dɨkabɨragha a gasɨghasɨki.</q2>
<q2>Egha me puv a mɨsozima an mɨkarzim tintinibar bɨaghire,</q2>
<q2>ezɨ mɨzazir a inizir kamɨn an e gamizɨ, e ghuamaghegha ua deragha, bar deravɨra iti.</q2>
<q1>Guizbangɨra, e bar moghɨra sipsipbar mɨn tintinbar arui, egha e vaghvagha uan ifongiabar gɨn arui.</q1>
<q2>Eghtɨ Ikiavɨra Itir God, en arazir ikuraba ikarvaghsɨ pazavɨram e damigham,</q2>
<q3>ezɨ puvatɨ, a kamaghɨn amizir puvatɨ.</q3>
<q2>A uan ingangarir gumazim gamizɨ, a en danganim inizɨ, e iniamin mɨzaziba, an ada isa a ganɨngi.”</q2>
<b/>
<q1>Gumaziba ingangarir gumazir kam pazav a gami,</q1>
<q2>ezɨ a uabɨ dɨkabɨra egha mɨzazir kuram ini.</q2>
<q1>Egha mɨgɨrɨgɨar tam gamizir puvatɨ.</q1>
<q2>A mati sipsipɨn nguzim akam dukuazɨ me a mɨsueghtɨ an aremeghasa a inigha zui.</q2>
<q3>Egha uaghan mati sipsip me an arɨzibar aghorasava ami moghɨn,</q3>
<q3>a bizitam mɨgeir puvatɨ.</q3>
<q1>Ezɨ me puram a isa kalabus gatɨgha, egha a inigha kotɨn ghu, ezɨ kot a mɨgɨa ghaze, an aremegham.</q1>
<q2>Ezɨ me a mɨsoghezɨ an areme.</q2>
<q1>Egha an adarazir tav nɨghnɨgha kamaghɨn fozir puvatɨ, a men danganim inigha mɨzazir me uari iniamin an a ini,</q1>
<q2>egha an en gumazamizibar arazir ikuraba akɨrva da gɨn amangasa areme.</q2>
<q1>Ezɨ me an kuam isa gumazir arazir ikurabagh amiba ko, dagɨar avɨriba itir gumaziba ko anefa.</q1>
<q2>Ezɨ e fo, a uabɨ arazir ikuratam gamizir puvatɨ, egha a uaghan ifavarir akatam mɨkemezir puvatɨ.</q2>
<b/>
<q1>Ezɨ Ikiavɨra Itir God, uabɨ uan ifongiamɨn gɨn ghua uan ingangarir gumazir kam dɨkabɨragha a gamizɨ a mɨzazim isi.</q1>
<q2>A fo, ingangarir gumazim uan gumazamizibar arazir ikuraba gɨn amangsɨ, ofan mɨn uan mɨkarzim anightɨ, an ikɨrɨmɨrim bar ruaraghtɨ, a uan ovavir boribar ganam.</q2>
<q2>Egh ingangarir an amim, Ikiavɨra Itir God ingarasa ifongezir araziba, a dar amuam.</q2>
<q2>Egh a bizir kabar amutɨ, da deraghvɨram otivam.</q2>
<q1>Ezɨ osɨmtɨzir ekiar an aterezir kamɨn gɨn, a bizir bar aghuibar gantɨ da otivam,</q1>
<q2>eghtɨ a bar akuegham.</q2>
<q1>Ezɨ Ikiavɨra Itir God kamaghɨn mɨgei,</q1>
<q2>“Nan ingangarir gumazir nan damazimɨn derazir kam, a deraghavɨra na gɨfo.</q2>
<q2>Egha a gumazamizir avɨribar arazir ikuraba ateri,</q2>
<q3>egh arazir kamɨn a me damutɨ, me nan damazimɨn derazir gumazamizibar otivigham.{”}</q3>
<b/>
<q1>“Kamaghɨn amizɨ, gumazamiziba an gari, a mati gumazir ikuram.</q1>
<q2>Egha a gumazamizir avɨrimɨn arazir ikurabar osɨmtɨziba atera, egha uabɨ uan mɨkarzim isa me bagha areme.</q2>
<q1>Egha a gumazamizir arazir ikurabagh amibar akurvaghasa God ko mɨgei.</q1>
<q2>Eghtɨ kamaghɨn, kɨ gumazir gavgavir bar ekiaba itibar tongɨn ziar ekiam a danɨngam.</q2>
<q2>Egh mati mɨdorozir gumazir gavgaviba, uan apaniba dɨkabɨragha men bizir aghuariba inigha da tuisɨgha uan adarazigh anɨngizɨ moghɨn, kɨ bizir aghuiba isɨ a danɨngam.”</q2>
<s2>Kar Godɨn Akam.</s2>
<ms>1. RIT (sotpela Rit) <rq>Ais 53:4-9</rq></ms>
<mr>Akar dapanim: Iesus en osɨmtɨziba ko mɨzaziba atera, egha en arazir kuraba bangɨn an ovenge.</mr>
<s1>Akar kam, Godɨn akam inigha izir gumazim Aisaia, an osiri.</s1>
<q1>“E nɨghnɨgha ghaze, God ti ivezir kuram a ganɨga, a mɨsogha osɨmtɨzir kabagh amizɨ, da a batifi.</q1>
<q2>Ezɨ puvatɨ. Ingangarir gumazir kam, e bagh en osɨmtɨziba ko mɨzaziba isa da ateri.</q2>
<q1>Ezɨ me, en akaba batozir arazim bagha, an ekianim bɨra.</q1>
<q2>Arazir kurar e amiba bangɨn, me a dɨkabɨragha a gasɨghasɨki.</q2>
<q2>Egha me puv a mɨsozima an mɨkarzim tintinibar bɨaghire,</q2>
<q2>ezɨ mɨzazir a inizir kamɨn an e gamizɨ, e ghuamaghegha ua deragha, bar deravɨra iti.</q2>
<q1>Guizbangɨra, e bar moghɨra sipsipbar mɨn tintinbar arui, egha e vaghvagha uan ifongiabar gɨn arui.</q1>
<q2>Eghtɨ Ikiavɨra Itir God, en arazir ikuraba ikarvaghsɨ pazavɨram e damigham,</q2>
<q3>ezɨ puvatɨ, a kamaghɨn amizir puvatɨ.</q3>
<q2>A uan ingangarir gumazim gamizɨ, a en danganim inizɨ, e iniamin mɨzaziba, an ada isa a ganɨngi.”</q2>
<b/>
<q1>Gumaziba ingangarir gumazir kam pazav a gami,</q1>
<q2>ezɨ a uabɨ dɨkabɨra egha mɨzazir kuram ini.</q2>
<q1>Egha mɨgɨrɨgɨar tam gamizir puvatɨ.</q1>
<q2>A mati sipsipɨn nguzim akam dukuazɨ me a mɨsueghtɨ an aremeghasa a inigha zui.</q2>
<q3>Egha uaghan mati sipsip me an arɨzibar aghorasava ami moghɨn,</q3>
<q3>a bizitam mɨgeir puvatɨ.</q3>
<q1>Ezɨ me puram a isa kalabus gatɨgha, egha a inigha kotɨn ghu, ezɨ kot a mɨgɨa ghaze, an aremegham.</q1>
<q2>Ezɨ me a mɨsoghezɨ an areme.</q2>
<q1>Egha an adarazir tav nɨghnɨgha kamaghɨn fozir puvatɨ, a men danganim inigha mɨzazir me uari iniamin an a ini,</q1>
<q2>egha an en gumazamizibar arazir ikuraba akɨrva da gɨn amangasa areme.</q2>
<q1>Ezɨ me an kuam isa gumazir arazir ikurabagh amiba ko, dagɨar avɨriba itir gumaziba ko anefa.</q1>
<q2>Ezɨ e fo, a uabɨ arazir ikuratam gamizir puvatɨ, egha a uaghan ifavarir akatam mɨkemezir puvatɨ.</q2>
<s2>Kar Godɨn Akam.</s2>
<ms>SAM <rq>Sam 31:2, 6, 12-13, 15-17, 25</rq></ms>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<q1>O Ikiavɨra Itir God, kɨ nɨn aven modoghtɨ nɨ na geghuv deragh nan ganasa, kamaghɨn kɨ nɨ bagha ize.</q1>
<q2>Nɨ na ateghtɨ, nan apaniba na abɨntɨ, kɨ aghumsɨghan kogham.</q2>
<q2>Nɨ zurara arazir aghuim gami. Egh nɨ uan arazir aghuir kamɨn gɨn mangɨ nan akuragh! O Ikiavɨra Itir God, kɨ uan duam isa nɨn dafarim gatɨ.</q2>
<q2>Nɨ guizɨn arazibagh amir God, egha nɨ nan akuragha ua na inigha gɨfa.</q2>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<par/><goodbreak/>
<q1>Nan apaniba na dɨpova na mɨgei.</q1>
<q2>Ezɨ nan namakaba nan aghuagha akar kurabar na mɨgei.</q2>
<q2>Ezɨ nan roroaba uaghan, nan atiatigha ghaze, God ivezir kuram a ganɨdi.</q2>
<q2>Kɨ tuavimɨn zuir dughiabar, gumaziba nan gara nan ari.</q2>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<par/><goodbreak/>
<q1>Gumazim aremezɨ gumazamiziba bar a gɨn amadazɨ moghɨn, me na gɨn amada.</q1>
<q2>Kɨ mati, nguazir mɨnem bɨghizɨ, me na makuni.</q2>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<par/><goodbreak/>
<q1>O Ikiavɨra Itir God, nɨ nan God,</q1>
<q2>kɨ nɨghnɨzir gavgavim nɨn iti.</q2>
<q1>Kɨ datɨrɨghɨn itir ikɨrɨmɨrir kam,</q1>
<q2>kɨ a isa nɨn dafarim gatɨ.</q2>
<q2>Nɨ nan akuragh nan apanir nan agɨntɨzibar dafaribar ua na inigh.</q2>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<par/><goodbreak/>
<q1>Kɨ nɨn ingangarir gumazim, nɨ uan guam na mɨtuazɨ an angazangarim na gisirazɨ moghɨn, kamaghɨra nɨ bar na gifuegh nan boroghɨra ikɨ.</q1>
<q2>Nɨ zurara nan apangkuvighavɨra iti. Kamaghɨn, nɨ nan akurvagh! Ia gumazamizir nɨghnɨzir gavgavim Ikiavɨra Itir Godɨn itiba,</q2>
<q2>ia uan navibar aven atiatingan kogh, egh tugh gavgavigh ikɨ mamaghɨra ikɨ.</q2>
<s1>Ia akam ikaragh: Afeziam, kɨ uan duam nɨn dafarim garɨsi.</s1>
<par/><goodbreak/>
<ms>2. RIT <rq>Hi 4:14-16; 5:7-9</rq></ms>
<mr>Akar dapanim: Iesus, Godɨn akamɨn gɨn zuir arazim, an a gɨfo, egha a gumazamizir an akamɨn gɨn zuiba, a men Akurvazir Gumazimɨn oto, eghtɨ me deraghvɨra ikɨ mamaghɨra ikiam.</mr>
<s1>Akar kam, a Hibrun akɨnafarimɨn aven iti.</s1>
<p>Ezɨ e Ofa Gamir Gumazir Ekiabar Dapanir mam iti, ezɨ a bar Godɨn Nguibamɨn aven ghu. A Iesus, Godɨn Otarim. Kamaghɨn amizɨ, e nɨghnɨzir gavgavir e gun mɨgeir kamɨn suiragh gavgavigham. E uari arazir kuraba dɨkabɨnamin gavgaviba puvatɨ. Egh e kamaghɨn nɨghnɨghan kogham, Ofa Gamir Gumazir Ekiabar Dapanir kam, en nɨghnɨzibagh fogh en kuarkuvighan kogham. Puvatɨ. Satanɨn ifavarir arazir e bativiziba, da uaghan bar a bativigha gɨfa. Ezɨ an arazir kuratam gamizir puvatɨ. Kamaghɨn amizɨma, e atiatingan koghɨva Godɨn atrivir dabirabimɨn boroghɨn mangam, Godɨn apangkuvim a gizɨfa. E a bagh mangɨtɨma God en kuarkuvigh en apangkuvigham. Egh e osɨmtɨzitam ikɨtɨ an apangkuvim en akuragham.</p>
<p>Ezɨ dughiar Iesus nguazimɨn itim, a pamtemɨn God ko mɨgɨa egha diav azi. A fo, an ovengan koghsɨ, God an akuraghamin gavgavim iti. Kamaghɨn ami a uabɨ uan ifongiam dɨkabɨragha egha Godɨn apengan ikia, an akam barasi. Ezɨ God an dɨmdiam a barasi.* Guizbangɨra Iesus a Godɨn Otarim, egha a mɨzazim ini. Ezɨ tuavir kamra a Godɨn akamɨn gɨn zuir arazim an a gɨfo. Egha a uan ingangarir a damuamiba, a bar da gɨfa. Ezɨ God anemɨsevegha ghaze, “Nɨ Ofa Gamir Gumazir Ekiabar Dapanimɨn ikiam, egh Melkisedekɨn mɨn ikiam.” Ezɨ a gumazamizir an akam baragha egha an gɨn zuiba, a men akurvazir gumazimɨn oto. Egh a men akurvaghtɨ me deravɨra ikɨ mamaghɨra ikiam.</p>
<s2>Kar Godɨn Akam.</s2>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Krais uabɨ abɨragha Godɨn akabar gɨn ghua an aremezir dughiamɨn tu. Bizir kam bangɨn, a Iesus fezɨma a bar pɨn iti. Ezɨ God iziar bar aghuir mam a ganɨngi, ezɨ iziar kam bar iziabagh afira.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>AKAR AGHUIM <rq>Jo 18:1-19:42</rq></ms>
<mrx>(S = Stori; J = Jisas; W = wan wan man o meri; O = olgeta)</mrx>
<s1>Kar, Krais Iesus mɨzazim inigha aremezir eghaghanim, Jon an osiri.</s1>
<pi>S: Ezɨ Iesus kamaghɨn God ko mɨkemegha gɨvagha, egha uan suren gumaziba ko me ghua Kidronɨn Zarim girɨgha vongɨn ghu. Ezɨ dɨpar kamɨn vongɨn azenir mam iti, ezɨ Iesus uan suren gumaziba ko me azenir kamɨn aven ghue. Dughiar avɨribar Iesus uan suren gumaziba azenir kamɨn me batifi. Kamaghɨn Judas, a Iesus isɨ gumazir apanibar agharim darɨghamim, a uaghan azenir kam gɨfo. Egha Judas, a Romɨn mɨdorozir gumaziba ko, ofa gamir gumazir ekiaba ko Farisiba amadazir plisɨn maba, a me inigha danganir kamɨn ghue. Egha me adenir aviba ko lamba ko mɨdorozir biziba sara suigha zui. Ezɨ Iesus bizir a bativamiba a bar dagh fo. Egha a sɨvagha men boroghɨra ghua egha kamaghɨn me azai,</pi>
<pi>J: “Ia tina buri?”</pi>
<pi>S: Ezɨ me kamaghɨn an akam ikara,</pi>
<pi>0: “E Nasaretɨn gumazim Iesus buriasa izi.”</pi>
<pi>S: Ezɨ Iesus me mɨgei,</pi>
<pi>J: “Kar kɨrara.”</pi>
<pi>S: Dughiar kam Judas, a gumazir Iesus isa me ganɨdim, a me ko tughav iti. Me Iesus barazi a mɨgei, “Kar kɨrara,” egha me ua sɨvagha ghua nguazim gire. Ezɨ Iesus ua men azara,</pi>
<pi>J: “Ia tina buri?”</pi>
<pi>S: Ezɨ me ghaze,</pi>
<pi>0: “Nasaretɨn gumazim Iesus.”</pi>
<pi>S: Ezɨ Iesus kamaghɨn men akam ikara,</pi>
<pi>J: “Kɨ ia mɨkemegha gɨfa, kar kɨrara. Kamaghɨn ia na buriva, gumazir kaba ateghtɨ me mangɨ.”</pi>
<pi>S: A kamagh sua an akar fomɨra mɨkemezim, an daghem otogham, “Ezɨ gumazir nɨ na ganɨngiziba, men tav ovengezir puvatɨ.” Kamaghɨn an arazir kam gami.</pi>
<pi>Ezɨ Saimon Pita mɨdorozir sabar mam inigha ize, egha uan sabam a mɨkɨrɨgha egha ofa gamir gumazir ekiabar dapanimɨn ingangarir gumazim mɨsuegha, egha an kuarir guvimɨn itim atu, ezɨ a irɨ. Ingangarir gumazir kamɨn ziam, Malkus. Ezɨ Iesus Pita mɨgei,</pi>
<pi>J: “Nɨ sabam inigh ua an nodozim darugh. Manmagh ami? Nɨ ghaze, kɨ ti Afeziam na ganɨngizir osɨmtɨzir kam inian kogham, o?”</pi>
<pi>S: Ezɨ Romɨn mɨdorozir gumaziba ko men gumazir ekiam, ko Judan plisɨn gumaziba, me Iesusɨn suighava egha benimɨn a ike. Egha faraghava a inigha Anas bagha ghu. Anas a Kaiafasɨn ivozir afeziam. Kaiafas a azenir kamɨn ofa gamir gumazir ekiabar dapanim. Egha Kaiafas, Judaba kamaghɨn me mɨkemezir gumazim, “Kamaghɨn a dera, gumazir vamɨra gumazamizibar danganim inigh egh aremegham.”</pi>
<pi>Ezɨ Saimon Pita ko suren gumazir igharazir mam, aning Iesusɨn gɨn zui. Ofa gamir gumazir ekiabar dapanim, a suren gumazir kam gɨfo, ezɨ kamaghɨn a Iesusɨn gɨn ghua ofa gamir gumazir ekiabar dapanimɨn dɨpenimɨn dɨvazimɨn aven ghu. Ezɨ Pita azenan ikia tiar akamɨn boroghɨra tughav iti. Ezɨ suren gumazir igharazim, a ghua amizir tiar akamɨn garim mɨkemegha, egha Pita inigha aven zui. Ezɨ amizir tiar akamɨn garim a kamaghɨn Pitan azara,</pi>
<pi>W: “Nɨ ti uaghan gumazir kamɨn suren gumazim?”</pi>
<pi>S: Ezɨ Pita ghaze,</pi>
<pi>W: “Puvatɨ. Kɨ an suren gumazim pu.”</pi>
<pi>S: Ezɨ danganim bar orangi. Kamaghɨn amizɨ ingangarir gumaziba ko plisɨn gumaziba me avir mam atɨ. Egha me avimɨn fɨava an mɨn tuivighav iti. Ezɨ Pita uaghan me ko tughav ikia egha avimɨn fɨa iti.</pi>
<pi>Ezɨ dughiar kamɨn ofa gamir gumazir ekiabar dapanim, a Iesusɨn suren gumaziba ko akar a men sure gamizim bagha, a Iesusɨn azangsɨsi. Ezɨ Iesus kamaghɨn an akam ikara,</pi>
<pi>J: “Kɨ gumazamiziba azenara me mɨkeme. Egha kɨ zurara God ko mɨgeir dɨpeniba ko Godɨn Dɨpenimɨn aven gumazamizibar sure gami. Kar danganir Judaba bar uari akuviba. Kɨ modogha akatam mɨkemezir pu. Ezɨ manmagh amizɨ nɨ nan azangsɨsi? Nɨ gumazir akar kam baraghizibar azangsɨgh. Me kɨ mɨkemezir akam gɨfo.”</pi>
<pi>S: Iesus kamaghɨn mɨgeima ezɨ plisɨn gumazir mam tughav ikia, egha an an guam a mɨsuegha kamaghɨn mɨgei,</pi>
<pi>W: “Nɨ kamaghɨn ofa gamir gumazir ekiabar dapanimɨn akam ikara, kar ti arazir aghuim, o?”</pi>
<pi>S: Ezɨ Iesus kamaghɨn an akam ikara,</pi>
<pi>J: “Kɨ akar kuratam mɨkemeghtɨ, eghtɨ nɨ deravɨra akar kɨ mɨkemezim an gun mɨkɨm. Eghtɨ kɨ mɨgɨrɨgɨar aghuim damightɨ, ezɨ nɨ tizim bagha na apese?”</pi>
<pi>S: Ezɨ Anas Iesus isa ofa gamir gumazir ekiabar dapanim Kaiafas bagha anemada. Egha me Iesus ikezir benim fɨrizir puvatɨ.</pi>
<pi>Saimon Pita tughav ikia egha avimɨn fɨi. Ezɨ me kamaghɨn an azara,</pi>
<pi>0: “Nɨ ti uaghan an suren gumazir mam?”</pi>
<pi>S: Ezɨ a mɨgei,</pi>
<pi>W: “Puvatɨ. Kɨ an suren gumazim puvatɨ.”</pi>
<pi>S: Ezɨ ofa gamir gumazir ekiabar dapanimɨn ingangarir gumazir mam iti, a Pita kuarim atuzir gumazimɨn adarazir mav. A ghaze,</pi>
<pi>W: “Kɨ ti nɨn gani, nɨ Iesus ko azenimɨn aven ikes?”</pi>
<pi>S: Ezɨ Pita ua mɨgei,</pi>
<pi>W: “Puvatɨ.”</pi>
<pi>S: Ezɨ dughiar kamra tuarim ake.</pi>
<pi>Egha Judaba Iesus inigha Kaiafasɨn dɨpenim ategha an akua gavmanɨn dapanir ekiamɨn dɨpenimɨn zui. Ka bar mɨzaraghara. Egha me ghaze, “E Godɨn damazimɨn mɨzeghɨva, egh e God Israelbagh Itazir Dughiamɨn isar ekiamɨn asɨzim rameghan kogham.” Kamaghɨn amizɨ, me uari gavman dapanir ekiamɨn dɨpenimɨn aven ghuzir puvatɨ. Me azenan iti, ezɨ Pailat me bagha izi, egha kamaghɨn men azara,</pi>
<pi>W: “Ia akar manam gumazir kam gasarazɨ, a kotɨn iti?”</pi>
<pi>S: Ezɨ me kamaghɨn an akam ikara,</pi>
<pi>0: “An arazir kuram gamir puvatɨzɨ, e nɨ bagha a inigha izeghan koghai.”</pi>
<pi>S: Ezɨ Pailat kamaghɨn me mɨgei,</pi>
<pi>W: “Kamaghɨn, ia a inigh mangɨva uan Arazibagh isɨn a tuisɨgh.”</pi>
<pi>S: Ezɨ Judaba kamaghɨn akam ikara,</pi>
<pi>0: “E gumazir tam puram a mɨsueghtɨ an aremeghan kogham.”</pi>
<pi>S: (Iesus fomɨra uan ovengamin arazim mɨgei. A kamagh sua, an akar kam guizbangɨra otivam, ezɨ kamaghɨn Pailat ko Judaba kamaghɨn uariv gei, ezɨ bizir kam oto.)</pi>
<pi>Ezɨ Pailat uamategha gavmanɨn dɨpenimɨn aven ghua, egha Iesusɨn diazɨma a izi. Ezɨ a kamaghɨn an azara,</pi>
<pi>W: “Nɨ Judabar Atrivim, o?”</pi>
<pi>S: Ezɨ Iesus kamaghɨn an akam ikara,</pi>
<pi>J: “Nɨ uabɨ nɨghnɨgha egha nɨ akar kam gami, o gumazir igharazitam nan gun nɨ mɨkeme?”</pi>
<pi>S: Ezɨ Pailat kamaghɨn an akam ikara,</pi>
<pi>W: “Manmaghɨn ami? Nɨ ghaze, kɨ Judan mav, o? Nɨ uan adarazi ko ofa gamir gumazir ekiaba, me nɨn akua na bagha ize. Nɨ bizir tizim gami?”</pi>
<pi>S: Ezɨ Iesus kamaghɨn an akam ikara,</pi>
<pi>J: “Kɨ nguazir kamɨn atrivim puvatɨ. Kɨ nguazir kamɨn atrivimɨn ikiai, kamaghɨn nan ingangarir gumaziba na bagha mɨsoghai, egha tav na isa Judabar agharim gatɨghan koghai. Ezɨ kɨ nguazir kamɨn atrivibar mɨn ingarir puvatɨ.”</pi>
<pi>S: Ezɨ Pailat an azara,</pi>
<pi>W: “Ezɨ nɨ guizbangɨra atrivir mam, o?”</pi>
<pi>S: Ezɨ Iesus kamaghɨn akam ikara,</pi>
<pi>J: “Atrivimɨn mɨgɨrɨgɨar kam, kar nɨn akamra. Amebam na batezɨ ezɨ kɨ nguazir kamɨn ingangarir vamɨra damuasa ize. Ingangarir kam kamakɨn: kɨ guizɨn akam akunam. Egha gumazir guizɨn akamɨn gɨn mangamiba, me nan akam barasi.”</pi>
<pi>S: Ezɨ Pailat an azara,</pi>
<pi>W: “Guizɨn akam, a bar bizir tizimra?”</pi>
<pi>S: Pailat mɨkemegha gɨvagha egha ua Judaba bagha azenan ghu. Egha kamaghɨn me mɨgei,</pi>
<pi>W: “Kɨ an arazir kuratam batozir puvatɨ. Egha ia, arazir kɨ gɨn zuir kam, ia a gɨfo. Ezɨ azeniba bar, God Israelbagh Itazir Dughiamɨn, kɨ ian arazimɨn gɨn ghua gumazir vamɨra kalabusɨn a isa azenim gatɨ. Ia ifueghtɨ kɨ Judabar atrivir kam fɨrigh ia bagh anemangam, o?”</pi>
<pi>S: Ezɨ me kamaghɨn dɨa ghaze,</pi>
<pi>0: “Mam puvatɨ! Nɨ Barabasra fɨrigh!”</pi>
<pi>S: (Barabas, a gumazir okeim egha uaghan mɨsosi.)</pi>
<pi>Ezɨ Pailat me mɨkemezɨ me Iesus inigha a ifozorosi. Ezɨ mɨdorozir gumaziba dɨkoniba itir beniba inigha egha atrivimɨn dapanir asuamɨn mɨn an ingarigha, an dapanim garu. Egha me korotiar aghevir mam a garu. Egha me an boroghɨra izegha a mɨgei,</pi>
<pi>0: “Judabar Atrivim, nɨrara atrivir ekiam!”</pi>
<pi>S: Egha me kamaghɨn mɨgɨava an guam apezavɨra iti. Ezɨ Pailat ua azenan ghugha kamaghɨn gumazamizibav gei,</pi>
<pi>W: “Ia oragh. Kɨ a inigh ia bagh azenan izam, eghtɨ ia fogham, kɨ an arazir kuratamɨn apizir puvatɨ.”</pi>
<pi>S: Ezɨ Iesus azenan zui. Ezɨ dapanir asuar me benir dɨkoniba itimɨn ingarizim, an an dapanimɨn ikiavɨra iti. Ezɨ korotiar aghevir kam, a uaghan an ikiavɨra iti. Ezɨ Pailat me mɨgei,</pi>
<pi>W: “Ia gan, gumazir kam a kara.”</pi>
<pi>S: Ezɨ ofa gamir gumazir ekiaba ko plisɨn gumaziba an ganigha kamaghɨn dei,</pi>
<pi>0: “Ter ighuvimɨn a gafugh! Ter ighuvimɨn a gafugh!”</pi>
<pi>S: Ezɨ Pailat kamaghɨn me mɨgei,</pi>
<pi>W: “Ia uari a inighɨva egh ter ighuvimɨn a gafugh. Kɨ uabɨ, kɨ an arazir kuratamɨn apizir puvatɨ.”</pi>
<pi>S: Ezɨ Judaba kamaghɨn an akam ikara,</pi>
<pi>0: “A uabɨ ghaze ‘Kɨ Godɨn Otarim.’ Ezɨ en Arazibar Osizirir mam iti, ezɨ arazir kam kamaghɨn mɨgei, gumazir kamagh mɨgeim, an aremegham.”</pi>
<pi>S: Ezɨ Pailat akar kam baregha egha bar atiatingi. Egha a ua ghua gavmanɨn dɨpenimɨn aven ghugha, egha kamaghɨn Iesusɨn azai,</pi>
<pi>W: “Nɨ nguibar manamɨn ikegha ize?”</pi>
<pi>S: Ezɨ Iesus an akar kam ikarazir puvatɨ. Ezɨ Pailat a mɨgei,</pi>
<pi>W: “Manmaghɨn amizɨ nɨ nan akam ikarvaghan aghua? Kɨ nɨ fɨrighamin gavgavim iti, egha uaghan nɨ isɨv temer ighuvim gafughamin gavgavim iti. Ezɨ nɨ ti bizir kam gɨfozir puvatɨ?”</pi>
<pi>S: Ezɨ Iesus kamaghɨn an akam ikara,</pi>
<pi>J: “Godɨn pɨn itim, a gavgavim nɨ ganɨngizir puvatɨghai, nɨ na dɨkabɨnamin gavgaviba puvatɨgham. Ezɨ gumazir na isa nɨn agharim gatɨzim, an arazir kuramɨn osɨmtɨzim, a nɨn arazir kuramɨn osɨmtɨzim, bar a gafira.”</pi>
<pi>S: Pailat akar kam baregha egha Iesus ateghtɨ a mangasa tuaviba buri. Ezɨ Judaba kamaghɨn dei,</pi>
<pi>0: “Nɨ gumazir kam ateghtɨ a mangɨtɨ, nɨ Sisarɨn namakam puvatɨ. Guizbangɨra, gumazim uabɨra uabɨ mɨgɨa ghaze, an atrivim, egha a Sisarɨn apanim.”</pi>
<pi>S: Pailat akar kam baregha, egha Iesusɨn akua azenan ghu. Egha a jasɨn dabirabim gaperaghav iti, danganir kam me ‘Dagɨar Azuarim’ a garɨsi. (Hibrun akam me ghaze, ‘Gabata’).</pi>
<pi>Ezɨ dughiar kam a dughiar me God Israelbagh Itazir Dughiamɨn isam bagha daghebar amuva bizibar kɨram. Kar aruer arɨzim. Ezɨ Pailat Judabav gei,</pi>
<pi>W: “Ia ganigh! Ian Atrivim kara.”</pi>
<pi>S: Ezɨ me kamaghɨn dei,</pi>
<pi>0: “A batokegh! A batueghtɨ a mangɨ! Ter ighuvimɨn a gafugh!”</pi>
<pi>S: Ezɨ Pailat men azara,</pi>
<pi>W: “Ia ifonge, kɨ ian Atrivim isɨ ter ighuvimɨn a gafugham?”</pi>
<pi>S: Ezɨ ofa gamir gumazir ekiaba kamaghɨn akam ikara,</pi>
<pi>0: “E atrivir igharaziba puvatɨ. Sisar bar uabɨra!”</pi>
<pi>S: Kamaghɨn amizɨ Pailat Iesus inigha, me ter ighuvimɨn a gafughasa, a men agharim gatɨ.</pi>
<pi>Ezɨ me Iesus inigha zui. Ezɨ a uabɨ uan ter ighuvim gupugha, egha nguibar ekiam ategha egha danganir mamɨn zui, an ziam ‘Dapanir Agharir Danganim.’ (Ezɨ Hibrun akam me ghaze ‘Golgota.’) Ezɨ danganir kamɨn me a isa ter ighuvimɨn anegura. Egha me gumazir igharazir pumuning a ko, aning agura, mam vongɨn itima, mam vongɨn iti. Ezɨ Iesus aningɨn torimɨn iti.</pi>
<pi>Ezɨ Pailat uaghan me mɨgeima me ziar mam osirigha ter ighuvim gatɨ. Ziar kam a kamakɨn, “Nasaretɨn Gumazim Iesus, Judabar Atrivim.” Me ziar kam, Hibrun akam ko Romɨn akam ko Grighɨn akamɨn, men akabar an osiri. Danganir me Iesus ter ighuvimɨn anegurazim, a nguibar ekiam boroghɨra iti, kamaghɨn amizɨ Judan avɨrim izava osizirir kamɨn gara egha a dɨbori.</pi>
<pi>Ezɨ ofa gamir gumazir ekiaba kamaghɨn Pailat mɨgei,</pi>
<pi>0: “Nɨ kamaghɨn osiran markɨ, ‘Judan Atrivim.’ Bar markɨ. Nɨ ziam kamaghɨn an osirigh, ‘Gumazir kam ghaze, kɨ Judabar Atrivim.’<glue width="0.2em" />”</pi>
<pi>S: Ezɨ Pailat men akam ikara,</pi>
<pi>W: “Markɨ. Akar kɨ osirigha gɨvazim, a kamaghɨra ikɨ.”</pi>
<pi>S: Mɨdorozir gumaziba ter ighuvimɨn Iesus gafugha gɨvagha, egha gɨn me an korotiaba inigha egha 4 plan akuabar uari rome. Egha me akuar vamɨra vamɨra isi. Egha me uaghan an korotiar ruarim sara ini, egha mɨdorozir gumaziba kamaghɨn gari, me inir akuar avɨriba inigha korotiar ruarir kam isamizir pu. Puvatɨ. Me inir vamiram an ingari, egha me a isamizir puvatɨ. Egha mɨdorozir gumaziba kamaghɨn uarira uariv gei,</pi>
<pi>O: “E korotiar ruarir kam abighan kogham. Puvatɨ. E satu gikararangɨva gumazir a iniamim gɨfogham.”</pi>
<pi>S: Godɨn Akɨnafarimɨn itir akar mam kamaghɨn mɨgei, “Me nan korotiaba tuiragh, egh uari danɨngam. Egh me satu gikararangɨva gumazim amɨseveghtɨ a nan korotiar ruarim iniam.” Ezɨ akar kam guizbangɨra otoghasa, kamaghɨn arazir kamra mɨdorozir gumaziba a gami.</pi>
<pi>Ezɨ Iesusɨn amebam ko, an amebamɨn afumim ko, Klopasɨn amuim Maria ko, Makdalan nguibamɨn amizim Maria, me bar an ter ighuvimɨn boroghɨra tuivighav iti. Ezɨ Iesus garima an amebam ko suren gumazir a bar ifongezim, aning roghɨra tughav iti. Ezɨ a kamaghɨn uan amebam mɨgei,</pi>
<pi>J: “Amizim, gumazir kam datɨrɨghɨn, a nɨn otarim.”</pi>
<pi>S: Ezɨ a kamaghɨn suren gumazir kam mɨgei,</pi>
<pi>J: “Amizir kam, a datɨrɨghɨn nɨn amebam.”</pi>
<pi>S: Ezɨ dughiar kamɨn ghua, suren gumazir kam Maria inigha uan dɨpenimɨn ghugha egha an gara uan amebamɨn mɨn a gami.</pi>
<pi>Ezɨ Iesus fo, an ingangariba datɨrɨghɨn bar gɨfa. Egha a kamaghɨn mɨgei,</pi>
<pi>J: “Nan kuarim nan pɨri.”</pi>
<pi>S: Godɨn Akɨnafarimɨn itir akar mam guizbangɨra otivasa, kamaghɨn an akar kam gami. Ezɨ mɨner mam wainɨn afangtɨzim an ikia roghɨra iti. Egha me dɨpamɨn suizir bizim inigha egha wainɨn dɨpam garu. Ezɨ wain a gizɨvazɨma, me a isa hisopɨn aghorim gikegha a isa Iesusɨn akam darɨghasa an amadi. Ezɨ Iesus wainɨn kam amegha gɨvagha, egha mɨgei,</pi>
<pi>J: “A datɨrɨghɨn gɨfa.”</pi>
<pi>S: Egha a dapanim aviragha egha uan duam sue.</pi>
<b/>
<p2>(Ol i nildaun na pre liklik.)</p2>
<b/>
<pi>S: Kar dughiar me Sabat bagha bizibar akɨrim. Sabatɨn dughiar kam, a dughiar bar ekiam. Kamaghɨn amizɨma Judaba me gumazir kuaba dughiar kam temer ighuvibar ikian me aghua. Egha me Pailat kamaghɨn an azangsɨgha ghaze, a men amamangatɨghtɨ me temer ighuvibar itir gumazibar suer agharibav sogh da apɨrightɨ, me zuamɨram aremeghtɨ me men kuaba adegh izighram. Ezɨ mɨdorozir gumaziba ghua gumazir Iesus ko guraghav itir mamɨn suer agharimning mɨsogha aning apɨrigha, egha ghua gumazir igharazim uaghan an suer agharimning mɨsogha aning apɨri. Egha me iza Iesusɨn garima an aremegha gɨfa. Kamaghɨn amizɨma me an suer agharimning apɨrizir puvatɨ. Ezɨ mɨdorozir gumazir mam afuzim inigha Iesusɨn ivim bɨra. Ezɨ ghuzim ko dɨpam zuamɨra ire. (Kɨ, Jon, kɨ gumazir bizir kamɨn ganizim, kɨ kamaghɨn ifonge, ia bizir kam gɨfoghɨva nɨghnɨzir gavgavim an ikiam. Kamaghɨn kɨ an gun ia mɨgei. Akar kɨ gun mɨgeir kam, a guizbangɨra. Kɨ uabɨ fo, kɨ guizbangɨra mɨgei.) Godɨn Akɨnafarimɨn itir akar mam, a kamakɨn, “Me an agharitam apɨrighan kogham.” God kamagh sua, akar kam guizbangɨram otogham, ezɨ kamaghɨn bizir kam oto. Ezɨ akar igharazir mam Godɨn Akɨnafarimɨn iti, a kamakɨn, “Me, gumazir afuzimɨn ruazir kam bagh ganam.”</pi>
<pi>Ezɨ gɨn Arimatean nguibamɨn gumazim Josep ghua Iesusɨn kuam iniasa Pailatɨn azangsɨsi. Josep a Iesusɨn suren gumazir mam, egha a Judabar atiatigha, egha uan nɨghnɨzir gavgavim modo. Ezɨ Pailat an amamangatɨzɨ, a ghuava Iesusɨn kuam ini. Ezɨ Nikodemus, gumazir faragha dɨmagarimɨn Iesusɨn ganizim, a uaghan ize. Egha borer mughuriar aghuir maba inigha ize, me temer pumuningɨn borem inigha aning veregha, egha borer kam gami. Ezɨ borer kamɨn osɨmtɨzim 30 plan kilogramɨn ghu. Ezɨ Josep ko Nikodemus aning Iesusɨn kuam inigha borer kam an kuam gaghui. Egha inir aghuimɨn an mɨkarzim nomke, Judaba uan gumazir oveaghuezibagh ami moghɨn. Ezɨ mɨdorozir gumaziba Iesus ter ighuvimɨn anegurazir danganir kamɨn boroghɨra, azenir mam iti. Egha azenir kamɨn mozir igiar mam iti, me dagɨar torim atugha, egha me faragha gumazitamɨn kuatam a gatɨzir puvatɨ. Kar dughiar Judaba Sabatɨn dughiam bagh bizibar kɨramim, ezɨ mozir kam, a Iesus aremezir danganim boroghɨra iti. Kamaghɨn amizɨ, aning Iesusɨn kuam inigha ghua mozir kamɨn anetɨ.</pi>
<eject/>
<info category="h" value="LOTU BILONG ISTA NAIT" />
<ms1>LOTU BILONG ISTA NAIT</ms1>
<ms>1. RIT (Longpela Rit) <rq>Jen 1:1 - 2:2</rq></ms>
<mr>Akar dapanim: God bizibar gari da derazɨ, a bar akonge.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Bar faraghavɨra God overiam ko nguazimɨn ingarigha aning itir biziba bar dagh amizɨma, da otifi.  Faragha zuir dughiar kam, nguazim e datɨrɨghɨn iti moghɨn garir pu. Puvatɨ. A bar pura ikia egha an ganganim ighara. Mɨtater dafam ongarir ekiaba avarazɨma, Godɨn Duam pura dɨpam gisɨn arui.</p>
<p>Ezɨ God kamaghɨn mɨgei, “Angazangarim otogh.” Ezɨ angazangarim oto. Ezɨ God angazangarimɨn gari, a derazɨma, a bar akonge. Egha mɨtatem ko angazangarim tuira. Egha angazangarim ziar kam, “Aruem” a gatɨ. Egha mɨtatem ziar kam, “Dɨmagarim” a gatɨ. Ezɨ amɨnim pɨrigha ua tirazɨma, kar dughiar bar faraghavɨra zuim.</p>
<p>Egha gɨn God kamagh mɨgei, “Avavetam otogh dɨpam avɨnightɨ, dɨpam akuar pumuningɨn ikɨ.” Ezɨ avaver kam oto. God avaver kam gamizɨma, a dɨpar pɨn itim ko apengan itim abɨki. Ezɨ an avaver kam ziam, “Overiam” a gatɨ. Ezɨ amɨnim pɨrigha ua tirazɨma, kar dughiar namba 2.</p>
<p>Egha gɨn God kamaghɨn mɨgei, “Dɨpar overiamɨn apengan itim sɨvagh mangɨ danganir vamɨran uabɨ akufagh, eghtɨ nguazir mɨsɨngizim otogh.” Ezɨ nguazir mɨsɨngizim oto. Ezɨ God nguazir mɨsɨngizir kam ziam, “Nguazim” a gatɨ. Egha dɨpar danganir igharazimɨn uabɨ akuvaziba, a ziam, “Ongariba” a gatɨ. Egha God bizir kabar gari da bar derazɨma, a bar akonge. Egha gɨn God kamaghɨn mɨgei, “Nguazim, temer guar avɨriba ko nguazimɨn aver beniba ko dagheba a gisɨn aghung.” Ezɨ bizir kaba otifi. Ezɨ temer ber guar avɨriba ko benir nguazimɨn aveba ko dagher apiba bar nguazimɨn vaghvagha me aghui moghɨn aghua egha be moghɨn be. Ezɨ God bizir kabar garima da derazɨma, a bar akonge. Ezɨ amɨnim pɨrigha ua tirazɨma, kar dughiar namba 3.</p>
<p>Egha gɨn God kamaghɨn mɨgei, “Angazangariba overiamɨn otifigh, egh aruem ko dɨmagarim abɨkigh. Eghtɨ dughiaba ko azeniba ikɨtɨ, me angazangarir kabar ganɨva dughiabagh fogham. Eghtɨ angazangarir kaba otivigh angazangarim nguazim danɨngam.” Ezɨ angazangariba otifi. Egha God angazangarir ekiar pumuning gamizɨma aning oto. Angazangarir ekiam, an aruem, egha isiragha gara aruemɨn angazangarim anɨdi. Ezɨ dozim, a iakɨnim, a isiragha dɨmagarimɨn angazangarim anɨdi. Egha God mɨkovezibagh amizɨ da otifi. Egha God nguazim angazangarim a danɨngasa, angazangarir kaba overiamɨn ada arɨki. Egha aruem isiragh ganamin dughiam atɨgha, egha uaghan dɨmagarim otivamin dughiam atɨ, eghtɨ aruem ko dɨmagarim deravɨra uaning abɨgham. Ezɨ God bizir kabar gari da derazɨma, a bar akonge. Ezɨ amɨnim pɨrigha ua tirazɨma, kar dughiar namba 4.</p>
<p>Egha gɨn God kamaghɨn mɨgei, “Ongarimɨn aven, bizir angamra itir avɨriba an ikɨva a gizɨvagham. Eghtɨ kuaraziba otivigh overiamɨn pɨn tintinibar mɨghɨ.” Ezɨ God ongarimɨn osirir dafaba ko kuruzir dafabar ingarizɨ da otifi, ongarimɨn itir bizir guar avɨriba, ko kuarazir guar avɨriba uakan, da vaghvagha gari moghɨra gari. Ezɨ God bizir kabar gari da derazɨma, a bar akonge. Egha bizir kaba deraghasa, God mɨgɨrɨgɨar aghuir kam dagh ami, “Ia ongarimɨn itir bizir guar avɨriba, ia avɨrasemegh, ongarim bar a gizɨfagh. Eghtɨ ia kuaraziba, ia nguazimɨn bar avɨrasemegh.” Ezɨ amɨnim pɨrigha ua tirazɨma kar dughiar namba 5.</p>
<p>Egha gɨn God kamaghɨn mɨgei, “Nguazim bizir angamra itir guar avɨribar amutɨ da vaghvagha gari moghɨra an otiv. Egh nguibamɨn itir asɨziba ko, ruarimɨn itir asɨzir ekiaba ko doziba sara damutɨ da otiv.” Ezɨ asɨziba otifi. God nguibamɨn asɨzir guar avɨriba ko ruarimɨn asɨzir ekiaba ko dozibar ingarizɨ, da vaghvagha gari moghɨra otifi. Ezɨ God bizir kabar gari da derazɨma, a bar akonge.</p>
<p>Egha God kamagh mɨgɨa ghaze, “Datɨrɨghɨn e gumaziba ko amizibar ingarightɨ me en mɨrara ganam. Egh e me atɨghtɨ, me en mɨn ikɨ, ongarimɨn itir osiriba ko, overiamɨn itir kuaraziba ko, asɨzir guar avɨriba ko nguazimɨn itir biziba bar, me dar gan dagh ativagham.” Egha God gumazamiziba ingarizɨ, me Godɨn mɨrara gari. God me gamizɨma, me an nedazimɨn mɨn oto. A me gamizɨma, men marazi gumazibar mɨn otivizɨ marazi amizibar mɨn otifi.  Ezɨ God me deraghasa, mɨgɨrɨgɨar aghuim me gamua kamaghɨn mɨgei, “Ia avɨrasemegh egh mangɨ nguazir oteviba bar dar apiagh egh bizir nguazimɨn itiba bar dar gan. Kɨ osiriba ko, kuaraziba ko, nguazimɨn itir asɨzir guar avɨriba ian dafarim darɨgham.” Egha God mɨgɨa ghaze, “Kɨ nguazir kamɨn itir dagheba batamin temeba, ko nguazimɨn aven otivir dagher avɨriba, kɨ bar da ia ganɨdi. Eghtɨ ia bizir kabar dagheba iniam. Egha ter afarir gariba daghebar mɨn, kɨ da isa angamra itir asɨziba bar, dagh anɨdi, eghtɨ da dar amam. Kar, nguibamɨn itir asɨziba ko ruarimɨn itir asɨzir ekiaba ko doziba ko, overiamɨn itir kuaraziba bar.” Ezɨ bizir kaba God mɨkemezɨ moghɨrama otifi. Ezɨ God bizir kaba bar adar gari da bar derazɨma, a bar akonge. Ezɨ amɨnim pɨrigha ua tirazɨma, kar dughiar namba 6.</p>
<p>Ezɨ arazir kamra, God overiam ko nguazim ko aningɨn itir bizir avɨribar ingari. Ezɨ dughiar namba 7ɨn God uan ingangaribar gari da gɨfa, ezɨ a dughiar kamɨn avughsi.</p>
<s2>Kar Godɨn Akam.</s2>
</twocol>
<ms2>O:</ms2>
<ms>1. RIT (Sotpela Rit) <rq>Jen 1:1, 26-31a</rq></ms>
<mr>Akar dapanim: God bizibar gari da derazɨ, a bar akonge.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Bar faraghavɨra God overiam ko nguazimɨn ingarigha aning itir biziba bar dagh amizɨma, da otifi. </p>
<p>Egha God kamagh mɨgɨa ghaze, “Datɨrɨghɨn e gumaziba ko amizibar ingarightɨ me en mɨrara ganam. Egh e me atɨghtɨ, me en mɨn ikɨ, ongarimɨn itir osiriba ko, overiamɨn itir kuaraziba ko, asɨzir guar avɨriba ko nguazimɨn itir biziba bar, me dar gan dagh ativagham.” Egha God gumazamiziba ingarizɨ, me Godɨn mɨrara gari. God me gamizɨma, me an nedazimɨn mɨn oto. A me gamizɨma, men marazi gumazibar mɨn otivizɨ marazi amizibar mɨn otifi.  Ezɨ God me deraghasa, mɨgɨrɨgɨar aghuim me gamua kamaghɨn mɨgei, “Ia avɨrasemegh egh mangɨ nguazir oteviba bar dar apiagh egh bizir nguazimɨn itiba bar dar gan. Kɨ osiriba ko, kuaraziba ko, nguazimɨn itir asɨzir guar avɨriba ian dafarim darɨgham.” Egha God mɨgɨa ghaze, “Kɨ nguazir kamɨn itir dagheba batamin temeba, ko nguazimɨn aven otivir dagher avɨriba, kɨ bar da ia ganɨdi. Eghtɨ ia bizir kabar dagheba iniam. Egha ter afarir gariba daghebar mɨn, kɨ da isa angamra itir asɨziba bar, dagh anɨdi, eghtɨ da dar amam. Kar, nguibamɨn itir asɨziba ko ruarimɨn itir asɨzir ekiaba ko doziba ko, overiamɨn itir kuaraziba bar.” Ezɨ bizir kaba God mɨkemezɨ moghɨrama otifi. Ezɨ God bizir kaba bar adar gari da bar derazɨma, a bar akonge. Ezɨ amɨnim pɨrigha ua tirazɨma, kar dughiar namba 6.</p>
<s2>Kar Godɨn Akam.</s2>
</twocol>
<ms>SAM <rq>Sam 104:1-2, 5-6, 10, 12-14, 24, 35</rq></ms>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<q1>Kɨ uan navir averiamɨn aven Ikiavɨra Itir Godɨn ziam fam!</q1>
<b/>
<q1>O Ikiavɨra Itir God, nan God, nɨ bar pɨn iti.</q1>
<q2>Nɨn ziam bar pɨn ikia egha nɨ atrivir bar ekiam.</q2>
<q1>Angazangarim nɨ evara, mati gumazim nim avara.</q1>
<q2>Nɨ overiam atɨzɨma mɨkoveziba bar iti, mati gumazim purirpenim asaragha benimɨn a ikezɨma a iti.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>Nɨ fomɨra nguazir kam atɨzɨ a bar deraghavɨrama aperagha gavgafi.</q1>
<q2>Egha bar mozorozir puvatɨ.</q2>
<q1>Nɨ ongarim atɨzɨ a ikia nimɨn mɨn nguazim avara.</q1>
<q2>Ezɨ dɨpar kam mɨghsɨaba bar ada avara.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>Nɨ nguazimɨn aven ivemarir dɨpabagh amima,</q1>
<q2>da nguazir averiamɨn otivigha danganir zaribar afora,</q2>
<q3>egha mɨghsɨabar tongɨn ivemara uaghiri. Overiamɨn pɨn mɨghagha aruir kuaraziba iza,</q3>
<q2>temer dɨpamɨn mɨriamɨn tuivighav itibar uan mɨkonibar ingari.</q2>
<q3>egha temebar aguabar apiaghirava arai.</q3>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>Nɨ uan Nguibamɨn ikia egha amozim amadi, a mɨghsɨabagh isɨn izi.</q1>
<q2>Nɨ ingangarir aghuim gamua nguazir kamɨn akura, ezɨ nguazir kam, bizir aghuiba bar a gizɨfa.</q2>
<q1>Nɨ bulmakauba apir dadabagh ami da otifi,</q1>
<q2>Ezɨ e gumazamiziba oparir biziba, nɨ uaghan dagh amizɨ da otivizɨ,</q2>
<q3>e dar dagheba isi.</q3>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>O Ikiavɨra Itir God, nɨ bizir bar avɨrimɨn ingari!</q1>
<q2>Nɨ bar fofozir ekiam ikia bizir avɨrir kaba bar adar ingari.</q2>
<q2>Ezɨ bizir nɨ ingarizir kaba, nguazim bar a gizɨfa. Nan ifongiam kamakɨn,</q2>
<q2>nɨ arazir kurabagh amir gumazamiziba bar me gasɨghasɨkigh.</q2>
<q2>Gumazir kuraba bar moghɨra gevegh ua ikian kogham.</q2>
<b/>
<q1>Kɨ uan navir averiamɨn aven Ikiavɨra Itir Godɨn iziam fam!</q1>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<ms2>O:</ms2>
<ms>SAM <rq>Sam 33:4-7, 12-13, 20, 22</rq></ms>
<s1>Ia akam ikaragh: Ekiamɨn ifongiam, a nguazir kam bar anevara.</s1>
<q1>E fo, Ikiavɨra Itir Godɨn akam, a guizbangɨra iti.</q1>
<q2>Ezɨ a uan akam mɨkemezɨ moghɨra zurara guizɨn arazibar gɨn ghua ingangariba bar dagh ami.</q2>
<q1>Ikiavɨra Itir God, en arazir aghuiba ko guizɨn araziba, a bar dagh ifonge.</q1>
<q2>An apangkuvir arazim, nguazimɨn itir gumazamiziba, bar me ave.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>Ikiavɨra Itir God fomɨra mɨkemezɨ, aruem ko iakɨnim, ko mɨkoveziba,</q1>
<q2>ko overiamɨn pɨn itir biziba bar, da otivigha iti.</q2>
<q1>Gumazim dɨpam isa itam guruizɨ moghɨn, an ongarim isa danganir vamɨran anekufa.</q1>
<q2>Egha ongarim gamizɨ a konegha bar nguazimɨn apengan tir danganimɨn vɨn mar iraghu.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>Kantrin tam God baghavɨra ikɨtɨ, Ikiavɨra Itir God deravɨra a damutɨ, a bar akongegh.</q1>
<q2>Kantrin kam, an gumazamiziba, God ua baghavɨra me ginaba.</q2>
<b/>
<q1>Ikiavɨra Itir God, uan Nguibamɨn ikia,</q1>
<q2>nguazimɨn gumazamiziba deragha men gari.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<q1>E Ikiavɨra Itir God baghɨvɨra mɨzuamɨva,</q1>
<q2>nɨghnɨzir gavgavim an ikɨtɨ an e geghuvam.</q2>
<q2>A en oramɨn mɨn itima e an aven modima a en akurvasi. O Ikiavɨra Itir God, e nɨghnɨzir gavgavim nɨn ikiavɨra ikia nɨn akurvazim mɨzuai.</q2>
<q2>Kamaghɨn, nɨ en apangkuvigh mamaghɨra ikɨ.</q2>
<s1>Ia akam ikaragh: Ekiam, nɨn Duam nguazir kam gamizɨ, an igiam oto.</s1>
<par/><goodbreak/>
<ms>2. RIT (Longpela Rit) <rq>Jen 22:1-18</rq></ms>
<mr>Akar dapanim: Abrahamɨn ofa, a en nɨghnɨzir gavgavimɨn afeziam.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Egha gɨn dughiar mam God Abrahamɨn nɨghnɨzir gavgavim gɨfoghasa a guizbangɨra gavgaviz, ti puvatɨ? Kamaghɨn an an diagha egha ghaze, “Abraham!”</p>
<p>Ezɨ Abraham ghaze, “Kɨ kati.”</p>
<p>Ezɨ God a mɨgɨa ghaze, “Nɨ otarir vamɨra iti Aisak, ezɨ nɨ bar a gifonge. Nɨ borir kam inigh egh Morian nguazimɨn anɨngtɨ kɨ mɨghsɨatam nɨn akagham. Egh mɨghsɨar kamɨn nɨ Aisak isɨ avim bar isizir ofan mɨn na danɨngigh.”</p>
<p>Egha bar mɨzaraghara Abraham donki inigha Aisak ko uan ingangarir gumazir pumuning ini. Egha ofa damuasa dazibar kuegha danganir God a mɨkemezimɨn zui. Egha namba 3ɨn aruemɨn Abraham danganir kamɨn gari a saghon ikiavɨra iti Ezɨ a kamagh ingangarir gumazimning mɨgei, “Gua donki ko kagh ikɨ. Kɨ borim ko mangɨ ga munagh Godɨn ziam fam. Egh ga gɨn gua bagh uamategham.”</p>
<p>Egha Abraham dazir ofa damuamiba Aisak ganɨngizɨ ana dagh isaghpu. Ezɨ Abraham sabam ko avim suiragha, aning zui. Aning tɨghar maghɨn ghua Aisak kamaghɨn an azara, “Afeziam.”</p>
<p>Ezɨ Abraham ghaze, “Nan borim, manmaghɨn ami?”</p>
<p>Ezɨ Aisak an azara, “Afeziam, kɨ gari daziba ko avir ofa damuamim iti, ezɨ sipsipɨn ofa damuamim mana?”</p>
<p>Ezɨ Abraham a ikaragha ghaze, “Nan borim, God uabɨ ofa damuamin sipsipɨn nguzim, ga danɨngam.” Egha aning zui.</p>
<p>Egha aning danganir God mɨkemezimɨn otogha gɨvagha, Abraham ofa gamir dakozimɨn ingarigha daziba a gisɨn da arɨki. Egha uan otarim Aisak benimɨn a ike. Egha a isa ofa gamir dakozimɨn dazibagh isɨn anetɨ. Egha Abraham sabam inigha borim aghorasava ami.</p>
<p>Ezɨ Ikiavɨra Itir Godɨn ensel, a Godɨn Nguibamɨn ikia diagha ghaze, “Abraham! Abraham!”</p>
<p>Ezɨ Abraham a ikaragha ghaze, “Kɨ kati.”</p>
<p>Ezɨ ensel a mɨgɨa ghaze, “Nɨ uan borim mɨsueghtɨ an aremeghan markɨ. Egh arazitamɨn a damuan markɨ. Nɨ bar borir vamɨra ikia egha an anogoroghezir puvatɨ. Nɨ a isɨ God danɨngasavɨram ami. Kamaghɨn kɨ fo, nɨ gumazir Godɨn atiatiava an apengan itim.”</p>
<p>Ezɨ Abraham kogha sipsipɨn apurir mamɨn gari, an kom tevsevir mamɨn suirazɨma a iti. Ezɨ a ghua sipsipɨn kam inigha, a mɨsuegha a isa bar isizir ofa damuasa a gaboro. Sipsipɨn apurir kam Aisakɨn danganim inizɨ Aisak iti. Ezɨ Abraham danganir kam ziar kam, “Ikiavɨra Itir God Anɨngi” a gatɨ. Ezɨ iza datɨrɨghɨn gumaziba ghaze, “Ikiavɨra Itir Godɨn uan mɨghsɨam gisɨn biziba e danɨngam.”</p>
<p>Ezɨ Ikiavɨra Itir Godɨn ensel Abraham uam an diagha a mɨgɨa ghaze, “Kɨ Ikiavɨra Itir God, guizbangɨra uabɨ uan ziamɨn kamaghɨn mɨgɨa ghaze, nɨ bar borir kamra ikia, egha an anogoroghezir puvatɨ. Kamaghɨn kɨ bar deraghvɨra nɨ damuam. Egh kɨ nɨn ovavir boribar amightɨ me bar avɨrasemegh mɨkoveziba ko gigimɨn mɨn otivigham. Eghtɨ nɨn ovavir boriba uan apaniba abɨnigh, egh men nguibaba iniam. Guizbangɨra, nɨ nan akam baregha an gɨn ghu, kamaghɨn amizɨ, nɨn ovavir boriba bangɨn kɨ nguazir kamɨn itir nguibaba bar deravɨra me damuam.”</p>
<s2>Kar Godɨn Akam.</s2>
</twocol>
<ms2>O:</ms2>
<ms>2. RIT (Sotpela Rit) <rq>Jen 22:1-2, 9-13, 15-18</rq></ms>
<mr>Akar dapanim: Abrahamɨn ofa, a en nɨghnɨzir gavgavimɨn afeziam.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Egha gɨn dughiar mam God Abrahamɨn nɨghnɨzir gavgavim gɨfoghasa a guizbangɨra gavgaviz, ti puvatɨ? Kamaghɨn an an diagha egha ghaze, “Abraham!”</p>
<p>Ezɨ Abraham ghaze, “Kɨ kati.”</p>
<p>Ezɨ God a mɨgɨa ghaze, “Nɨ otarir vamɨra iti Aisak, ezɨ nɨ bar a gifonge. Nɨ borir kam inigh egh Morian nguazimɨn anɨngtɨ kɨ mɨghsɨatam nɨn akagham. Egh mɨghsɨar kamɨn nɨ Aisak isɨ avim bar isizir ofan mɨn na danɨngigh.”</p>
<p>Egha aning danganir God mɨkemezimɨn otogha gɨvagha, Abraham ofa gamir dakozimɨn ingarigha daziba a gisɨn da arɨki. Egha uan otarim Aisak benimɨn a ike. Egha a isa ofa gamir dakozimɨn dazibagh isɨn anetɨ. Egha Abraham sabam inigha borim aghorasava ami.</p>
<p>Ezɨ Ikiavɨra Itir Godɨn ensel, a Godɨn Nguibamɨn ikia diagha ghaze, “Abraham! Abraham!”</p>
<p>Ezɨ Abraham a ikaragha ghaze, “Kɨ kati.”</p>
<p>Ezɨ ensel a mɨgɨa ghaze, “Nɨ uan borim mɨsueghtɨ an aremeghan markɨ. Egh arazitamɨn a damuan markɨ. Nɨ bar borir vamɨra ikia egha an anogoroghezir puvatɨ. Nɨ a isɨ God danɨngasavɨram ami. Kamaghɨn kɨ fo, nɨ gumazir Godɨn atiatiava an apengan itim.”</p>
<p>Ezɨ Abraham kogha sipsipɨn apurir mamɨn gari, an kom tevsevir mamɨn suirazɨma a iti. Ezɨ a ghua sipsipɨn kam inigha, a mɨsuegha a isa bar isizir ofa damuasa a gaboro. Sipsipɨn apurir kam Aisakɨn danganim inizɨ Aisak iti.</p>
<p>Ezɨ Ikiavɨra Itir Godɨn ensel Abraham uam an diagha a mɨgɨa ghaze, “Kɨ Ikiavɨra Itir God, guizbangɨra uabɨ uan ziamɨn kamaghɨn mɨgɨa ghaze, nɨ bar borir kamra ikia, egha an anogoroghezir puvatɨ. Kamaghɨn kɨ bar deraghvɨra nɨ damuam. Egh kɨ nɨn ovavir boribar amightɨ me bar avɨrasemegh mɨkoveziba ko gigimɨn mɨn otivigham. Eghtɨ nɨn ovavir boriba uan apaniba abɨnigh, egh men nguibaba iniam. Guizbangɨra, nɨ nan akam baregha an gɨn ghu, kamaghɨn amizɨ, nɨn ovavir boriba bangɨn kɨ nguazir kamɨn itir nguibaba bar deravɨra me damuam.”</p>
<s2>Kar Godɨn Akam.</s2>
</twocol>
<ms>SAM <rq>Sam 16:5, 8, 9-11</rq></ms>
<s1>Ia akam ikaragh: O God, nɨ zurara na geghufi, ezɨ kɨ nɨ bagha ivegha izi.</s1>
<q1>Ikiavɨra Itir God, nɨrara nana, ua bizir igharaziba puvatɨ.</q1>
<q2>Nɨ bɨzir kɨ oteveziba, nɨ da na ganɨdi.</q2>
<q2>Ezɨ nan ikɨrɨmɨrim nɨn dafarimɨn iti. Kɨ fo, Ikiavɨra Itir God zurara bar nan boroghɨra iti.</q2>
<q2>A bar roghɨra ikia gavgavim na ganɨdima, kɨ atiatiava agoir puvatɨ.</q2>
<s1>Ia akam ikaragh: O God, nɨ zurara na geghufi, ezɨ kɨ nɨ bagha ivegha izi.</s1>
<par/><goodbreak/>
<q1>Kamaghɨn, nan navir averiam bar akonge.</q1>
<q2>Ezɨ nan duam a bar akonge.</q2>
<q2>Ezɨ nan mɨkarzim bizitam bar an atiatir puvatɨ.</q2>
<q1>Kɨ fo, nɨ na ateghtɨ kɨ gumaziba ovia ghua itir danganimɨn magɨran kogham.</q1>
<q2>Nɨ uan gumazir nɨ ua baghavɨra inabazim ateghtɨ,</q2>
<q2>a mozir konimɨn ikɨ kurighan kogham.</q2>
<s1>Ia akam ikaragh: O God, nɨ zurara na geghufi, ezɨ kɨ nɨ bagha ivegha izi.</s1>
<par/><goodbreak/>
<q1>Nɨ uabɨ, ikɨrɨmɨrir aghuarim iniamin tuavim, nan akagha gɨfa.</q1>
<q2>Kɨ nɨn damazimɨn ikɨtɨ, nan navir averiam agorogem bar a gizɨvagham.</q2>
<q2>Kɨ nɨn boroghɨra ikɨ zurara bar akueghvɨra ikiam.</q2>
<s1>Ia akam ikaragh: O God, nɨ zurara na geghufi, ezɨ kɨ nɨ bagha ivegha izi.</s1>
<par/><goodbreak/>
<ms>3. RIT <rq>Eks 14:15 - 15:1</rq></ms>
<mr>Akar dapanim: Amɨnim ongarim givava an tɨvazɨ, a bigha akuar pumuningɨn oto. Ezɨ aningɨn tongɨn itir nguazim a mɨsɨngi, ezɨ Israelia ghua ongarimɨn vongɨn ghue.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ikiavɨra Itir God, kamagh Moses mɨgei, “Nɨ tizim bagha nan ingarava aravɨra iti? Nɨ Israelia mɨkemeghtɨ, me mangɨ. Eghtɨ nɨ uan asadivir aghorim ghufegh, ongarim gisɨn amadagh. Eghtɨ ongarim bigh akuar pumuning irɨghtɨ, Israelia nguazir dakɨrtɨzimɨn mangɨ vongɨn otifigh. Eghtɨ kɨ Isipia damightɨ men naviba gavgavightɨ, me ian gɨn ongarim biaghɨrɨzir tuavimɨn mangam. Eghtɨ kɨ atrivim ko, an karisba ko, mɨdorozir gumazir hoziabagh apiaziba, ko mɨdorozir gumaziba bar me dɨkabɨragham. Egh kɨ me gamizir arazir kam bagh, ziar ekiam iniam. Kɨ Isipia dɨkabɨragh me abɨraghtɨ me fogh suam, Kɨrara, kɨ Ikiavɨra Itir God.”</p>
<p>Ezɨ Godɨn enselɨn zurara Israelian mɨdorozir gumazibar faragha zuim, a sɨvagha ghua men akɨrangɨn tu. Ezɨ ghuariar ruarir ekiar zurara men faragha zuim, a uaghan isɨvagha ghua men akɨraghɨn tu. Dɨmagarir kamɨn, ghuariar ruarir ekiar kam Israelia ko, Isipian tɨzimɨn tughav iti. Ghuariar ruarir kam Isipia itir danganim gamizɨ, a bar mɨtatangi. Egha Israelia itir danganim angazangarim a ganɨngi. Kamaghɨn, dɨmagarir kamɨn Isipia ko Israelia uarir boroghɨn mangan ibura.</p>
<p>Moses uan agharim ghufegha, ongarim gisɨn anemada. Ezɨ dɨmagarimɨn Ikiavɨra Itir God, amɨnir gavgavim gamizɨ, an aruem anadi naghɨn oto. Egha dɨmagarir kamɨn amɨnim ongarim gɨva ghuavti amɨnim tira. Ezɨ ongarim tongɨra biaghɨrɨgha, akuar pumuningɨn irɨgha nguazir dakɨrtɨzimɨn oto. Egha dɨvazimningɨn mɨn vong ko vongɨn akuvagha itima, Israelia aningɨn tongɨn nguazir dakɨrtɨzimɨn ghua vongɨn otifi. Ezɨ Isipɨn mɨdorozir gumaziba Israelian agɨragha, men gɨn ghua ongarimɨn tongɨra ghu. Men hoziaba ko, karisba ko, gumazir hoziabagh apiziba, da bar zui. Ezɨ Ikiavɨra Itir God, aviv zariamɨn mɨn ghuariar ruarir kamɨn aven iti. Ezɨ amɨnim tiasa amima, a Isipian mɨdorozir gumaziba, men nɨghnɨzibagh irazɨma, me tintinibar nɨghnɨgha atiatia arasava ami. Ikiavɨra Itir God, karisbagh amizɨ, nguazim dar wilbar suighizɨ, da pamten ivemarir puvatɨ. Ezɨ Isipia uarira uariv gei, “Ia oragh, E zuamɨrama arɨ mangeka! Ikiavɨra Itir God, Israelian akuragha e mɨsosi.”</p>
<p>Ezɨ Ikiavɨra Itir God, kamagh Moses mɨgei, “Nɨ uan agharim ghufegh, ongarim gisɨn anemadaghtɨ, dɨpam ua izɨ Isipian mɨdorozir gumaziba, ko men karisba ko gumazir hoziabagh apiaziba, bar me avaragh.”</p>
<p>Ezɨ Moses agharim ghufegha ongarim gisɨn anemada. Amɨnim tirazɨma, ongarim ua iza faragha ikezɨ moghon uan danganimɨn iti. Dughiar kamra, Isipia arɨ mangasa amuavɨra itima, Ikiavɨra Itir God, bar me avigha ongarim mɨkɨni. Ezɨ ongarim uamategha ize. Egha gumazir atrivimɨn hoziabagh apiaziba ko, mɨdorozir gumazir Israelian gɨn ongarir torimɨn ghueziba, bar me avara. Ezɨ men tav mɨseviaghɨrɨzir puvatɨ. Ongarim dɨvazim mɨn, vong ko vongɨn akuvagha itima, Israelia nguazir dakɨrtɨzimɨn zui.</p>
<p>Dughiar kamɨn, Ikiavɨra Itir God, Isipian dafarimɨn Israelia, ua men akura. Ezɨ Israelia, Isipian kuabar garima, da ongarir dadarimɨn ireghav iti. Israelian gumazamiziba garima, Ikiavɨra Itir God, uan gavgavir ekiamɨn pamtem ingara, Isipia dɨkabɨragha me abɨra. Ezɨ me bar atiatigha, Ikiavɨra Itir God, nɨghnɨzir gavgavim an iti. Egha an ingangarir gumazim Moses, me uaghan nɨghnɨzir gavgavim an iti.</p>
<p>Dughiar kam Moses Israelian gumazamiziba ko, Ikiavɨra Itir God bagha ighiar kam kamaghɨn a bange.</p>
<q1>“Ikiavɨra Itir God, a mɨdorozir ekiam abɨra, ezɨ kɨ datɨrɨghɨn a bagh onger akam bangam.</q1>
<q2>Guizbangɨra, a hoziaba ko gumazir hoziabagh isɨn apiaziba me avigha ongarim mɨkɨni.</q2>
<q2>An apaniba abɨra, ezɨ an ziam bar pɨn iti!</q2>
<s2>Kar Godɨn Akam.</s2>
</twocol>
<ms>SAM <rq>Eks 15:1-6, 17-18</rq></ms>
<s1>Ia akam ikaragh: E Ekiam bagha ighiam banga ghaze, a mɨdorozim gafiragha iziar ekiam ini.</s1>
<p>Dughiar kam Moses Israelian gumazamiziba ko, Ikiavɨra Itir God bagha ighiar kam kamaghɨn a bange.</p>
<q1>“Ikiavɨra Itir God, a mɨdorozir ekiam abɨra, ezɨ kɨ datɨrɨghɨn a bagh onger akam bangam.</q1>
<q2>Guizbangɨra, a hoziaba ko gumazir hoziabagh isɨn apiaziba me avigha ongarim mɨkɨni.</q2>
<q2>An apaniba abɨra, ezɨ an ziam bar pɨn iti!</q2>
<q1>Ikiavɨra Itir God uabɨ na gamizɨma, kɨ gavgavigha, onger akam bangava an ziam fe.</q1>
<q2>A zurara ua na isi, ezɨ kɨ an ziam fasa.</q2>
<q1>A nan God, egha nan akurvazim. kamaghɨn, kɨ an ziar ekiam fasa.</q1>
<q2>Nan afeziamɨn God, kɨ an ziar ekiam fɨ, a isɨ bar pɨn anerɨgh ighiam damuam.</q2>
<s1>Ia akam ikaragh: E Ekiam bagha ighiam banga ghaze, a mɨdorozim gafiragha iziar ekiam ini.</s1>
<par/><goodbreak/>
<q1>Ikiavɨra Itir God, a bar mɨdorozir gumazir gavgavim.</q1>
<q2>Ziar kam, Ikiavɨra Itir God, kar an ziam.</q2>
<q1>A Isipian mɨdorozir gumaziba ko men karisɨn mɨdorozim gamiba, a me avigha me isa ongarim mɨkɨni.</q1>
<q2>Ezɨ men mɨdorozir gumazir dapaniba, ongarim amegha Ongarir Aghevimɨn aven ariaghɨre.</q2>
<s1>Ia akam ikaragh: E Ekiam bagha ighiam banga ghaze, a mɨdorozim gafiragha iziar ekiam ini.</s1>
<par/><goodbreak/>
<q1>Ongarim bar me avarazɨma,</q1>
<q2>me dagɨabar mɨn ongarir dɨkɨnim giraghue.</q2>
<q1>Ikiavɨra Itir God, nɨn agharir guvim bar gavgavir ekiam iti,</q1>
<q2>nɨ uan apaniba dɨkaragha bar me mɨrmɨri.</q2>
<s1>Ia akam ikaragh: E Ekiam bagha ighiam banga ghaze, a mɨdorozim gafiragha iziar ekiam ini.</s1>
<par/><goodbreak/>
<q1>O Ikiavɨra Itir God, nɨ en aku mangɨtɨ, e nɨn mɨghsɨamɨn deraghvɨra dapiagham.</q1>
<q2>O Ekiam, danganir kamɨn, nɨ uabɨ uan dɨpenimɨn ingaram.</q2>
<q2>Dɨpenir nɨ itir kamɨn, gumazamiziba izɨ nɨn ziam fam.</q2>
<q1>Ikiavɨra Itir God, an atrivimɨn mɨn ikɨ mamaghɨra ikiam.”</q1>
<s1>Ia akam ikaragh: E Ekiam bagha ighiam banga ghaze, a mɨdorozim gafiragha iziar ekiam ini.</s1>
<par/><goodbreak/>
<ms>4. RIT <rq>Ais 54:5-14</rq></ms>
<mr>Akar dapanim: Dughiaba bar kɨ nɨn apangkuvigh nɨ gifuegh deragh nɨ damuam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>“Gumazir nɨn ingarizim, a nɨn pamɨn mɨn iti.</q1>
<q2>Kar an ziam, Ikiavɨra Itir Godɨn Bar Gavgaviba Itim,</q2>
<q2>a Israelian Godɨn Bar Zuezim,</q2>
<q2>a nɨn Akurvazir Gumazim,</q2>
<q2>a nguaziba bar dagh ativagha dar garir God.</q2>
<b/>
<q1>“Guizbangɨra Ikiavɨra Itir God ghaze, kɨ nɨn diaghtɨ nɨ uam na bagh izam.</q1>
<q2>Nɨ mati amizir igiamɨn mɨn uan pamɨn ikezɨ gɨn an anetaghizɨ an navim bigha bar oseme.</q2>
<q2>Kamaghɨn amizɨ, kɨ ghaze, nɨ ua izɨ.</q2>
<b/>
<q1>“Kɨ Ikiavɨra Itir God, nɨn Akurvazir Gumazim, kɨ ghaze,</q1>
<q2>kɨ dughiar bar otevimɨn nɨ ategha, datɨrɨghɨn kɨ apangkuvir ekiam nɨn iti.</q2>
<q2>Kamaghɨn amizɨ, kɨ ua nɨ inigh izam.</q2>
<q2>Kɨ dughiar otevimɨn bar puvɨra nɨn atara, uan guam modo.</q2>
<q2>Kɨ datɨrɨghɨn nɨn apangkuv nɨ gifuegh,</q2>
<q2>egh zurara deraghvɨra nɨ damuam.</q2>
<b/>
<q1>“Kɨ Noan dughiamɨn kamaghɨn akam akɨra ghaze,</q1>
<q2>kɨ nguazim gasɨghasɨghsɨ uam aperiam damightɨ an otivan kogham.</q2>
<q2>Kamaghɨra, kɨ guizbangɨra nɨ mɨgɨa ghaze,</q2>
<q2>kɨ ua nɨn anɨngaghegh, nɨ batoghan kogham.</q2>
<q1>Kɨ Ikiavɨra Itir Godɨn bar ia gifongezim, egha kɨ ghaze, mɨghsɨaba ko akɨriba ti sɨvaghsɨvagh mangam,</q1>
<q2>eghtɨ nan apangkuvir arazir ian itim, a gavgavigh ikɨ mamaghɨra ikiam.</q2>
<q2>Kɨ fomɨra ia ko Akar Dɨkɨrɨzir Gavgavim, e uari inigh deragh ikiasa, a gamigha gɨfa. Eghtɨ kɨ Akar Gavgavir Dɨkɨrɨzir kam, an abigham kogham.”</q2>
<b/>
<q1>Egha Ikiavɨra Itir God ghaze,</q1>
<q2>“O Jerusalemɨn nguibam, noki, gumazitam nɨn apangkuvizir puvatɨ,</q2>
<q2>egha osɨmtɨzir avɨriba nɨ garɨgha nɨ apɨrizɨ nɨ irɨ.</q2>
<q1>Eghtɨ kɨ dagɨar bar aghuiba inigh ua nɨn ingarigham,</q1>
<q2>eghtɨ nɨ nguibar bar aghuim otogham.</q2>
<q1>Kɨ dagɨar aghuir ivezim bar pɨn koziba inigh egh nguazimɨn dar afegh adagh isɨn nɨ afagham.</q1>
<q2>Egh kɨ dagɨar guar igharagha gara taghtazir aghuiba inigh, egh nɨ bagh tiar akabar ingarigh,</q2>
<q2>dɨvazir gavgavim nɨ gighuigh an ingarigh,</q2>
<q1>dɨvazimɨn tiar akabar ingarigh.</q1>
<q2>Egh uaghan dɨvazimɨn mɨn dɨpenir bar pɨn itibar ingarigham.</q2>
<q1>Kɨ Ikiavɨra Itir God, kɨ uabɨ nɨn boriba bar, men sure damuam,</q1>
<q2>eghtɨ me dabirabir bar aghuim ikiam.</q2>
<q1>Kɨ uan arazir aghuimɨn gɨn mangɨ nɨ damightɨ, nɨ gavgavigham.</q1>
<q2>Eghtɨ gumazir nɨ dɨkabɨraghamin tam ua nɨn boroghɨn ikian markiam.</q2>
<q2>Eghtɨ nɨ bizitam uam an atiatingan markiam.</q2>
<q2>Atiatir arazim nɨn saghon ikiam.</q2>
<s2>Kar Godɨn Akam.</s2>
</twocol>
<ms>SAM <rq>Sam 30:2, 4, 5-6, 11-13</rq></ms>
<s1>Ia akam ikaragh: Ekiam ua na ini, kamaghɨn amizɨ, kɨ a bagha ighiaba bange.</s1>
<q1>O Ikiavɨra Itir God, nan osɨmtɨziba na abɨrazɨ nɨ ua na fegha anabogha nan akura.</q1>
<q2>Egha nan apaniba ataghizɨ me na dɨpovezir puvatɨ.</q2>
<q2>Kamaghɨn, kɨ bizir kam bagha bar akuegha nɨn ziam fe. O Ikiavɨra Itir God, kɨ atam aremeghai, ezɨ nɨ na gamizɨ, kɨ ua dɨkafi.</q2>
<q2>Kɨ gumaziba ariaghɨra ghua itir nguibamɨn ghugha gɨfa.</q2>
<q2>Ezɨ nɨ, ikɨrɨmɨrir kɨ itir kam ua na ganɨngi.</q2>
<s1>Ia akam ikaragh: Ekiam ua na ini, kamaghɨn amizɨ, kɨ a bagha ighiaba bange.</s1>
<par/><goodbreak/>
<q1>Ia Ikiavɨra Itir Godɨn gumazamiziba, ia a bagh onger akabar amu an ziar bar zuezim fɨ.</q1>
<q2>Egh bizir an amizibagh nɨghnɨgh a mɨnabɨ.</q2>
<q1>Guizbangɨra, a en atarir adariba, da dughiar otevimra iti.</q1>
<q2>Ezɨ dughiar e nguazir kamɨn itimɨn, a uan navim sara e gifongegha deragha e gami.</q2>
<q2>E, dɨmangan temeriba ireghɨva, amɨmzaraghan deragh ikɨ bar akuegham.</q2>
<s1>Ia akam ikaragh: Ekiam ua na ini, kamaghɨn amizɨ, kɨ a bagha ighiaba bange.</s1>
<par/><goodbreak/>
<q1>O Ikiavɨra Itir God, nɨ na baregh nan apangkufigh.</q1>
<q2>O Ikiavɨra Itir God, nɨ nan Akurvazir Gumazimɨn ikɨ!</q2>
<q1>Nɨ nan navir osɨmtɨzim batoke, ezɨ kɨ bar akuegha onger akabagh ami.</q1>
<q2>Kɨ faragha azir korotiaba aghui,</q2>
<q2>ezɨ datɨrɨghɨn nɨ nan azir korotiam sueghava, nan ararem oteghavkɨnizɨ nan navim derazɨ kɨ bar akonge.</q2>
<q1>Ikiavɨra Itir God, kɨ uan akam dukuaghan kogham.</q1>
<q2>Kɨ uan navir averiamɨn onger akabar amu egh nɨn ziam fam.</q2>
<q2>Egh zurara nɨ mɨnabɨvɨra ikiam.</q2>
<s1>Ia akam ikaragh: Ekiam ua na ini, kamaghɨn amizɨ, kɨ a bagha ighiaba bange.</s1>
<par/><goodbreak/>
<ms>5. RIT <rq>Ais 55:1-11</rq></ms>
<mr>Akar dapanim: Ia na bagh izɨtɨ ia deraghvɨra ikiam. Eghtɨ kɨ Akar Gavgavir Dɨkɨrɨzim ia ko damutɨ, a ikɨ mamaghɨra ikiam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God kamaghɨn mɨgei,</q1>
<q2>“O gumazamizir dɨpam bagha kuariba pɨriba,</q2>
<q2>ia na bagh izɨ dɨpabar amɨ.</q2>
<q2>Ia gumazir dagɨaba puvatɨziba, ia na bagh izɨ, egh dagheba inigh dar amɨ.</q2>
<q2>Ia izɨ wainɨn dɨpaba ko oter eborim inigh, dar iveziba puvatɨ.</q2>
<q1>Manmagh amizɨ, ia pura uan dagɨaba isa bizir ian akurvazir puvatɨziba bagha da agefi,</q1>
<q2>ezɨ mɨtɨriaba ian aghavɨra iti?</q2>
<q1>Ia kuariba arigh deravɨra nan akam baragh, kɨ mɨkemezɨ moghɨn damu,</q1>
<q2>egh ia dagher guar aghuir avɨrir kɨ ia ganɨngiziba izɨvagham.</q2>
<q2>Dagher kaba bar isɨngigh gavgavim ia danɨngam.</q2>
<q1>Ia nan gumazamiziba, ia izɨ kuariba arigh na baragh,</q1>
<q2>ian ikɨrɨmɨrim deragham.</q2>
<q1>Eghtɨ kɨ Atrivim Devit ganɨngizir apangkuvir arazim ia danɨngsɨ,</q1>
<q2>Akar Dɨkɨrɨzir Gavgavim ia ko a damightɨ,</q2>
<q2>a gavgavigh ikɨvɨra ikiam.</q2>
<q1>Ia oragh, kɨ Devit gamizɨ, a gumazir ekiamɨn otogha, kantrin igharazibar gumazamizibagh ativagha men gari.</q1>
<q2>Anarɨra, nan gavgavim isa gumazamizibar aka.</q2>
<q1>Ia fomɨra kantrin igharazir maba, ia me gɨfozir puvatɨ, ezɨ me uaghan ia gɨfozir puvatɨ.</q1>
<q2>Eghtɨ ia men dɨmam.</q2>
<q2>Kɨ Ikiavɨra Itir God, ian God, kɨ Israelian Godɨn Bar Zuezim,</q2>
<q2>kɨ datɨrɨghɨn iziar ekiam isa ia ganɨngigha gɨfa.</q2>
<q1>Eghtɨ kamaghɨn, ia kantrin kabar dɨmtɨ, me zuamɨra ivegh ia bagh izegham.”</q1>
<b/>
<q1>“Ikiavɨra Itir God bar ian boroghɨra ikia ia mɨzua iti.</q1>
<q2>Kamaghɨn, ia datɨrɨghɨn a buri izɨ an dɨmɨva a baghɨvɨra ikɨ.</q2>
<q1>Eghtɨ gumazamizir arazir ikurabagh amiba uan arazir ikuraba ategh,</q1>
<q2>uam adar amusɨ dagh nɨghnɨghan kogham.</q2>
<q2>Egh me uamategh Ikiavɨra Itir God, en God, a bagh izɨtɨ,</q2>
<q2>a men apangkuvigh men arazir ikuraba gɨn amangam.”</q2>
<b/>
<q1>Ikiavɨra Itir God ghaze, “Nan nɨghnɨziba, ia gumazamiziba, ian nɨghnɨzibar mɨn zuir puvatɨ.</q1>
<q2>Ezɨ nan araziba, ian arazibar mɨn itir puvatɨ.</q2>
<q1>Overiam bar nguazim gisɨn pɨn mar iti moghɨn,</q1>
<q2>kamaghɨra nan araziba ko nɨghnɨziba,</q2>
<q3>da ian araziba ko nɨghnɨziba bar dagh afira.</q3>
<q1>E fo, amozim overiamɨn ikia zaghira, pura uamategha ghuavanadir puvatɨ.</q1>
<q2>A dɨpam nguazim ganɨga egha daghebagh amima da azenibar aghuima,</q2>
<q2>ezɨ gumaziba da isia dar maba apava, egha maba opari.</q2>
<q1>Ezɨ kamaghɨra, nan akam uaghan, a pura uamategh na bagh izeghan kogham.</q1>
<q2>Puvatɨ. A, kɨ mɨkemezɨ moghɨra, bizibar amutɨ da otivam.</q2>
<q2>Eghtɨ ingangarir kɨ damuasa ifongeziba, an adar amutɨ dar dagheba otivam.</q2>
<s2>Kar Godɨn Akam.</s2>
</twocol>
<ms>SAM <rq>Ais 12:2-6</rq></ms>
<s1>Ia akam ikaragh: Ia bar akuegh Ekiam bagh mangɨ dɨpar ikɨrɨmɨrir zurara itim anɨdim inigh.</s1>
<q1>“Ia oragh! God nan akuragha, ua na ini.</q1>
<q2>Eghtɨ kɨ nɨghnɨzir gavgavim an ikɨva egh atiatingan kogham.</q2>
<q1>Ikiavɨra Itir God, a Godra, a na gamima, kɨ gavgavigha iti.</q1>
<q2>Guizbangɨra, a nan akurvazir gumazim, ezɨ kɨ an ziam fava onger akam gami.”</q2>
<q1>Mozir dɨpam, gumazir kuariba pɨriba, anepa bar akonge.</q1>
<q2>Ezɨ kamaghɨra, God uan gumazamizibar akuragh ua me inightɨ, me bar akuegham.</q2>
<s1>Ia akam ikaragh: Ia bar akuegh Ekiam bagh mangɨ dɨpar ikɨrɨmɨrir zurara itim anɨdim inigh.</s1>
<par/><goodbreak/>
<p>Dughiar kamɨn ia kamagh mɨkɨmam,</p>
<q1>“E Ikiavɨra Itir God, an iziam dɨpon egh a mɨnabɨva, uarir akurvaghsɨ an dɨmam.</q1>
<q2>Egh ingangarir ekiar an amizibar gun kantribar gumazamiziba bar moghɨra me mɨkɨmɨva,</q2>
<q2>an iziar ekiamɨn gun mɨkɨm.</q2>
<q1>Ia nguazimɨn gumazamiziba bar, Ikiavɨra Itir Godɨn ingangarir bar ekiar an amizibar akam baragh.</q1>
<q2>Kamagh amizɨ, e a bagh onger akabar amu, an iziam fam.”</q2>
<s1>Ia akam ikaragh: Ia bar akuegh Ekiam bagh mangɨ dɨpar ikɨrɨmɨrir zurara itim anɨdim inigh.</s1>
<par/><goodbreak/>
<q1>O Saionɨn mɨghsɨamɨn itir gumazamiziba, ia fo, Israelian Godɨn Bar Zuezim, a ian tongɨn ikia ingangarir ekiabagh amua iziar bar ekiam iti.</q1>
<q2>Kamaghɨn, ia pamten dɨmɨva arang bar akuegh onger akabar amu.</q2>
<s1>Ia akam ikaragh: Ia bar akuegh Ekiam bagh mangɨ dɨpar ikɨrɨmɨrir zurara itim anɨdim inigh.</s1>
<par/><goodbreak/>
<ms>6. RIT <rq>Bar 3:9-15, 32 - 4:4</rq></ms>
<mr>Akar dapanim: Ia Ekiamɨn tuavimɨn gɨn mangɨ, egh ia dabirabir aghuim deragh ikɨ mamaghɨra ikiam.</mr>
<s1>Akar kam, Godɨn akam inigha izir gumazim Baruk, an osiri.</s1>
<twocol>
<p>O Israelia, ia Godɨn nɨghnɨzir aghuim ko akar gavgaviba, deravɨra da baragh. Egh ia fofozir aghuir kamɨn mɨngarim deragh a gɨfogham. Ia akar kabar gɨn mangtɨ, da ian akurvagh ikɨrɨmɨrir aghuim ia danɨngtɨ, ia bar deraghvɨra ikiam. Israelia, manmagh amizɨ ia datɨrɨghɨn apanibar nguazimɨn men tongɨn ikia ghurigha gɨfa? Ia mati gumazir aremezibar kuabar mɨn ikia Godɨn damazimɨn zuezir puvatɨ. Ia manmagh sua Godɨn damazimɨn mɨzegha ikia iti, mati gumazim aremegha gɨfa, egha ian ganganim, aremezɨ moghɨn gari? Ia ti God ataki, a nɨghnɨzir aghuim ko fofozir aghuimɨn mɨngarim. Ia ti Godɨn tuavimra arua ghua ia ghueghai, egha ia deraghvɨram apiagha mamaghɨra ikiai. Ia nɨghnɨzir aghuim ko, gavgavim ko, fofozim ko, nɨghnɨzir aghuimɨn mɨngarim gɨfoghfoghsɨ, ia da bagh rui. Egh ia ikɨrɨmɨrir ruarim initɨ, angazangarim tuavim ian akaghtɨ, ia dabirabir aghuim iniam. Gumazitam, Godɨn nɨghnɨzir aghuim itir danganim, a gɨfozir puvatɨ. Egha tinara God uan nɨghnɨzir aghuiba arɨghizir dɨpenimɨn ghu? Gumazi tam an aven ghuzir puvatɨ. Guizbangɨra, Godɨn fofozim bar pɨn iti.</p>
<p>God uabɨra biziba bar dagh fo, ezɨ nɨghnɨzir aghuiba bar an iti. A uabɨ uan fofozimɨn, nɨghnɨzir aghuiba bato. A nguazir kam ikɨ mamaghɨra ikiasa ifonge, egha anan ingari. Egha an asɨzir guar avɨriba an aven da arɨghizɨ, da an iti. An angazangarimɨn ingarigha anemadazɨ, a danganiba bar adar zui. Egha angazangarimɨn deima, an akam baragha agorogem sara uamategha a bagha izi A mɨkovezibar dei, me zuamɨram an dɨmdiaba ikarvasi. Da uan danganibara tuivav ikia, Godɨn men ingarizimɨn iziam fa, angazangarim anɨga bar akonge. God, anarɨra a en God, ezɨ godɨn tam ua itir puvatɨ. Egha anarɨra nɨghnɨzir aghuimɨn tuavim batifi. Egha fofozir aghuim isa uan ingangarir gumazir a bar ifongezim Israel ganɨngi. Ezɨ dughiar kamɨn nɨghnɨzir aghuim iza nguazir kamɨn gumazamizibar tongɨn iti. Nɨghnɨzir aghuim, an Arazir God e Ganɨngizibar Akɨnafarimɨn aven ikia mamaghɨra iti. Gumazamizir an suighavɨra itiba, me angamra ikɨvɨra ikiam. Ezɨ gumazamizir anetaghiziba, me ovengam. Israelia, ia nɨghnɨzir aghuimɨn apigh an suiragh. Nɨghnɨzir aghuir kam, an angazangarim ia gisira. Kamaghɨn ia angazangarir kam bagh mangɨ. Ia nɨghnɨzir aghuir kam bangɨn iziar ekiam isi. A ian bizimra. Eghtɨ ia pura kantrin igharazibar anɨngan markɨ. E Israelia, God ifongezir araziba e dagh fogha gɨfa. Kamaghɨn e bar akonge.</p>
<s2>Kar Godɨn Akam.</s2>
</twocol>
<ms>SAM <rq>Sam 19:8-11</rq></ms>
<s1>Ia akam ikaragh: Ekiam, nɨn akam, ikɨrɨmɨrir zurara itim e ganɨdi.</s1>
<q1>Ikiavɨra Itir Godɨn akar gavgavim a bar guizbangɨra, egha ikɨrɨmɨrir aghuim e ganɨdi.</q1>
<q2>Ikiavɨra Itir Godɨn akaba, e nɨghnɨzir gavgavim adar ikiam.</q2>
<q1>Ezɨ fofoziba puvatɨzɨ darazi,</q1>
<q2>a fofozir aghuim me ganɨdi.</q2>
<s1>Ia akam ikaragh: Ekiam, nɨn akam, ikɨrɨmɨrir zurara itim e ganɨdi.</s1>
<par/><goodbreak/>
<q1>Ikiavɨra Itir Godɨn akaba, bar deravɨra en sure gami.</q1>
<q2>An akar kaba en sure damutɨ, e uan navir averiabar aven da bagh bar akuegham.</q2>
<q1>An akar gavgaviba, angazangarim e ganɨdi,</q1>
<q2>egha fofozir bar aghuim en nɨghnɨzibagh arɨki.</q2>
<s1>Ia akam ikaragh: Ekiam, nɨn akam, ikɨrɨmɨrir zurara itim e ganɨdi.</s1>
<par/><goodbreak/>
<q1>Ikiavɨra Itir Godɨn atiatia an apengan itir arazim,</q1>
<q2>a deragha bar zuegha, ikia mamaghɨra iti.</q2>
<q1>Ikiavɨra Itir Godɨn arazir a biziba tuisɨzim,</q1>
<q2>a bar guizbangɨra deragha voroghɨra zui.</q2>
<s1>Ia akam ikaragh: Ekiam, nɨn akam, ikɨrɨmɨrir zurara itim e ganɨdi.</s1>
<par/><goodbreak/>
<q1>Godɨn akam bar deragha gol bar a gafira.</q1>
<q2>E fo, gumaziba gol tuema, a isigha golɨn aghuimram oto.</q2>
<q2>Guizbangɨra, Godɨn akam, golɨn isigha derazir avɨrim, bar a gafira.</q2>
<q1>Godɨn akam bar isɨngi, egha hani bar a gafira.</q1>
<q2>A guizbangɨra, hanin aghuir bar isɨngizim, bar a gafira.</q2>
<s1>Ia akam ikaragh: Ekiam, nɨn akam, ikɨrɨmɨrir zurara itim e ganɨdi.</s1>
<par/><goodbreak/>
<ms>7. RIT <rq>Ese 36:16-28</rq></ms>
<mr>Akar dapanim: Kɨ dɨpar zuruzim inigh muziaritam ia gingegham, egh nɨghnɨzir igiam ko navir igiam ia danɨngam.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>Egha Ikiavɨra Itir God uan akam isa na ganɨga ghaze, “Gumazibar borim, Israelia uan nguazimɨn itir dughiamɨn, me arazir bar mɨzɨrɨzibagh amua, nguazir kam gasɨghasɨki. Me, mati amizim uan iakinir arɨmariabagh amua nan damazimɨn mɨze. Me gumazir avɨrim mɨsoghezɨ me ariaghɨre. Egha me marvir guabar ziaba fe, egha uan nguazim gamizɨma, a nan damazimɨn bar mɨze. Kamaghɨn amizɨma, kɨ bar men anɨngaghegha, ivezir kuram isa bar me ganɨngi. Kɨ men arazir ikurar me amizir kaba tuisigha da ikarvagha me batoghezɨ, me tintinibar kantrin igharazibar ghue. Me tintinbar ghuezɨ, kantrin igharazibar gumazamiziba men gara nan iziam gasɨghasɨgha ghaze, ‘Kar Ikiavɨra Itir Godɨn adarasi. A me gamizɨ, me an nguazim ategha gɨfa.’ Ezɨ kɨ fo, Israelia ghuezir danganiba bar, kantrin kabar gumaziba nan iziam dɨpovava a gasɨghasɨsi. Bizir kam bagha kɨ uan iziam bagha oseme.</p>
<p>Kamaghɨn amizɨ, nɨ akar kam Israelia danɨngigh: Kɨ Ikiavɨra Itir God, ian Ekiam, kɨ kamaghɨn ia mɨgɨa ghaze: Ia kantribar gumazamizir igharazibar tongɨn itima, me ian gara nan iziam dɨpova a gasɨghasɨsi. Bizir gavgavir kɨ damuamin kaba, ia Israelia, kɨ ia gɨnɨghnɨghasa dagh amir puvatɨ. Bar puvatɨ. Kɨ uan ziar ekiam baghavɨra nɨghnɨgha dar amuasa. Kɨ uabɨ Ikiavɨra Itir God, ian Ekiam, kɨ ghaze, Ia Israelia, ian arazir kurabar ia gumazamizir kabagh amizɨ, datɨrɨghɨn me nan ziam gasɨghasɨsi. Eghtɨ kɨ kantrin igharazibar gumazamiziba damightɨ me ganigh fogh suam, kɨ uabɨ Ikiavɨra Itir God, ezɨ nan araziba da bar moghɨra zue. Eghtɨ me ziar ekiam na danɨngam. Bizir kɨ ia damuamin kam a kamakɨn, kɨ kantrin ia datɨrɨghɨn itibar bar ia inigh izɨ ua ian nguazimra ia arɨgham. Egh dɨpar dɨkɨriam inigh ian dapanibagh kavamegh, ian arazir kuraba batueghtɨ ia nan damazimɨn bar zuegham. Egh ian marvir guaba fer arazir kuraba bagh kɨ ia rueghtɨ ia zuegham. Egh kɨ nɨn navim damightɨ a ua igiamɨn otogham. Egh duar igiam ia datɨgham. Ian naviba faragha dagɨabar mɨn gavgafi. Kɨ datɨrɨghɨn nɨghnɨzir kuram batuegh nɨghnɨzir igiam isɨ ian navir averiabar aven, ia danɨngam. Egh kɨ uan duam isɨ ia danɨngam, eghtɨ a ian navir averiabar ikiam. Egh ia feghtɨ ia deraghvɨra nan arazir kɨ ia ganɨngiziba ko akar gavgavibar gɨn mangam. Egh ia nguazir kɨ fomɨra ian ovavibagh anɨngizir kamɨn ikiam. Egh ia nan gumazamizibaram otoghtɨ kɨ ian Godɨn ikiam.</p>
<s2>Kar Godɨn Akam.</s2>
</twocol>
<ms>SAM (sapos i no gat baptais) <rq>Sam 42:3, 5; 43:3-4</rq></ms>
<s1>Ia akam ikaragh: O God, kɨ nɨ buri, mati asɨzim kuarim an pɨrizɨ a dɨpatam ramasa.</s1>
<q1>Asɨzir atiam dɨpatam amasa ariaghɨra ivemara daghurir muziaribar uaghiri moghɨn,</q1>
<q2>O God, kɨ nɨn boroghɨn ikiasa bar ifonge.</q2>
<q1>O God, nɨ Godɨn angamra itim, kɨ nɨ bagha kuarim bar puvɨra nan pɨri, mati gumazim kuarim an pɨrizɨ a dɨpatam ramasa.</q1>
<q2>God, dughiar manamra kɨ bar nɨn boroghɨra mangɨ egh nɨn ziam fam?</q2>
<s1>Ia akam ikaragh: O God, kɨ nɨ buri, mati asɨzim kuarim an pɨrizɨ a dɨpatam ramasa.</s1>
<par/><goodbreak/>
<q1>Kɨ fomɨra gumazamizir avɨrimɨn faragha ghua me inigha ghua Godɨn Dɨpenimɨn aven ghu.</q1>
<q2>Kɨ me ko zuir dughiamɨn,</q2>
<q2>gumazamizir avɨrir kam Godɨn ziam fa a mɨnabava pamten tiariba akara onger akabagh ami.</q2>
<q2>Kɨ bizir kabagh nɨghnɨgha egha nan navim bar moghɨra biaghɨrɨ.</q2>
<s1>Ia akam ikaragh: O God, kɨ nɨ buri, mati asɨzim kuarim an pɨrizɨ a dɨpatam ramasa.</s1>
<par/><goodbreak/>
<q1>Nɨ uan guizɨn akam amadagh uan angazangarim akaghtɨ,</q1>
<q2>aning tuavim nan akagh uam na inigh Saionɨn mɨghsɨar nɨ ua bagha inabazimɨn mɨn Dɨpenir nɨ uabɨ itimɨn mangɨ.</q2>
<s1>Ia akam ikaragh: O God, kɨ nɨ buri, mati asɨzim kuarim an pɨrizɨ a dɨpatam ramasa.</s1>
<par/><goodbreak/>
<q1>O God, nɨ nan God, nɨrara nan navim gamima a derazɨ kɨ bar akonge.</q1>
<q2>Kɨ nɨn ofa gamir dakozimɨn mangɨ,</q2>
<q2>egh uan gita mɨsogh nɨn ziar ekiam fam.</q2>
<s1>Ia akam ikaragh: O God, kɨ nɨ buri, mati asɨzim kuarim an pɨrizɨ a dɨpatam ramasa.</s1>
<par/><goodbreak/>
<p2>(</p2>
<ms>SAM <rq>Sam 51:12-15, 18-19</rq></ms>
<s1>Ia akam ikaragh: O God, nɨ nan navim rueghtɨ a zuegham.</s1>
<q1>O God, nɨ nan navir averiam damightɨ a zuegh ua igiamɨn otogh.</q1>
<q2>Eghtɨ nɨn ifongiar aghuim nan aven izɨtɨ kɨ nɨrara ganam.</q2>
<q1>Nɨn Duam nan aven iti,</q1>
<q2>ezɨ nɨ uabɨn boroghɨn na batuegh, na dam uan duam inian markɨ.</q2>
<s1>Ia akam ikaragh: O God, nɨ nan navim rueghtɨ a zuegham.</s1>
<par/><goodbreak/>
<q1>Nɨ faraghavɨra ua na inizɨ kɨ nɨ bagha bar akonge.</q1>
<q2>Nɨ datɨrɨghɨn bar akongezir arazir kam na danɨngigh.</q2>
<q2>Kɨ nɨn akabar gɨn mangamin ifongiar kam, nɨ ua na danɨngigh.</q2>
<b/>
<q1>Kɨ gɨn gumazir arazir kurabagh amiba, nɨn akamɨn me mɨkɨmam,</q1>
<q2>eghtɨ me nɨ bagh izam.</q2>
<s1>Ia akam ikaragh: O God, nɨ nan navim rueghtɨ a zuegham.</s1>
<par/><goodbreak/>
<q1>Kɨ fo, nɨ kamaghɨn aghua, kɨ asɨzim nigh izɨ nɨ bagh an ofa damuam.</q1>
<q2>Kɨ ofa damusɨ, asɨzim mɨsuegh a tuaghtɨ a isigh mɨghɨran nɨ aghua.</q2>
<q1>O God, nɨ kamaghɨn ifonge, kɨ ofan mɨn bar uabɨ abɨragh bar nɨn apengan ikiam.</q1>
<q2>Gumazir uari abɨra navibagh iziba, nɨ akɨrim ragha me gasir puvatɨ.</q2>
<s1>Ia akam ikaragh: O God, nɨ nan navim rueghtɨ a zuegham.</s1>
<par/><goodbreak/>
<ms>RIT (bihain long singsing Ona) <rq>Ro 6:3-11</rq></ms>
<mr>Akar dapanim: Krais mozimɨn dɨkavigha gɨfa, kamaghɨn a uam aremeghan kogham.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ia ti kamaghɨn fo, e bar Krais Iesusɨn aven ruegha a ko poke. Arazir kamɨn e bar an ovevem ko poke. E ruegha, egha tuavir kamɨn Kraisɨn ovevemɨn poke, ezɨ Afeziam Krais ko mozimɨn aven e akaragha e avara. Egha mati an gavgavir ekiam Krais gamizɨ a mozimɨn ua dɨkafi, kamaghɨra, e uaghan ikɨrɨmɨrir igiar aghuimɨn ikɨvɨra ikiam.</p>
<p>Ezɨ, e Krais ko puegha egha mati an aremezɨ, moghɨn areme. Kamaghɨra, e a ua dɨkavizɨ moghɨn e a ko puegh ua dɨkavigham. E kamaghɨn fo, en navir ghurimɨn araziba, da Krais ko ter ighuvimɨn aremegha gɨfa, ezɨ en nivafɨzimɨn agoroger arazir kurabar gavgavim gɨfa. Kamaghɨn, e ua arazir kuramɨn ingangarir gumazibar ikian kogham. Guizbangɨra, gumazitam aremeghtɨ, arazir kuramɨn gavgavim uam a gativaghtɨ, an an apengan ikian kogham. E ghaze, e Krais ko areme, egha e nɨghnɨzir gavgavim kamaghɨn iti, e uaghan a ko ikɨrɨmɨrir aghuir kamɨn ikiam.</p>
<p>E kamaghɨn fo, Krais mozimɨn ua dɨkavigha gɨfa. Egha uam aremeghan kogham. Ovevem, a ua gavgavir a mɨsueghtɨ a uam aremeghamim, puvatɨ. Egha Krais dughiar vamɨram aremegha ua aremeghan kogham. Egha ovever arazir kamɨn, an arazir kuramɨn gavgavim gamizɨ, eghtɨ a uam a gativsɨ damuan kogham. Egha datɨrɨghɨn a ikɨrɨmɨrir aghuarimɨn ikia God baghavɨra iti. Kamaghɨra, nɨghnɨzir kam ian ikɨ, ia uaghan Krais ko aremegha egha arazir kuramɨn gavgavim uam an apengan itir puvatɨ. Egha ia Krais Iesus ko porogha God baghavɨra ikia ikɨrɨmɨrir aghuimɨn iti.</p>
<s2>Kar Godɨn Akam.</s2>
</twocol>
<ms>SAM <rq>Sam 118:1-2, 16-17, 22-23</rq></ms>
<s1>Bekim: Aleluya, Aleluya, Aleluya.</s1>
<q1>Ikiavɨra Itir God a dughiabar zurara en dera, egha a zurara en apangkuvigha mamaghɨra iti.</q1>
<q2>Kamaghɨn amizɨ e a mɨnamam!</q2>
<b/>
<q1>E Israelian gumazamiziba, e kamaghɨn mɨkɨm suam,</q1>
<q2>“A zurara en apangkuvigha mamaghɨra iti.”</q2>
<s1>Bekim: Aleluya, Aleluya, Aleluya.</s1>
<par/><goodbreak/>
<q1>Ikiavɨra Itir Godɨn gavgavimra en akura.</q1>
<q2>Ikiavɨra Itir Godɨn gavgavimra, e uan apaniba dɨkabɨra.”</q2>
<q1>Kɨ fo, kɨ aremeghan kogham. Puvatɨ.</q1>
<q2>Kɨ angamra ikɨ, egh bizir Ikiavɨra Itir God amizibagh eghanam.</q2>
<s1>Bekim: Aleluya, Aleluya, Aleluya.</s1>
<par/><goodbreak/>
<q1>Kar dɨpenir akɨnir ingangarir gumaziba aghuazim,</q1>
<q2>a datɨrɨghɨn dɨpenim aterir guarim gava.</q2>
<q1>Ikiavɨra Itir God uabɨ bizir kam gamizɨma an oto.</q1>
<q2>Ezɨ e an garima, a bar dera.</q2>
<s1>Bekim: Aleluya, Aleluya, Aleluya.</s1>
<par/><goodbreak/>
<p2>(No gat singsing bilong Welkamim Gutnius)</p2>
<ms>GUTNIUS <rq>Mt 28:1-10</rq></ms>
<mr>Akar dapanim: Iesus mozim ategha dɨkavigha gɨfa. A ian faragha Galilin ghu.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Sabatɨn dughiam gɨvazɨma, Sanden bar mɨzaraghara aruem anadima, Makdalan amizim Maria, ko Marian igharazim uamategha mozimɨn ganasa izi. *</p>
<p>Ezɨ mɨkɨmkɨzir ekiam maghɨram oto. Ezɨ Godɨn enselɨn mam Godɨn Nguibam ategha izaghɨra, dagɨar Iesusɨn mozir akamɨn itim poghpuegha, mong mozir apɨnimɨn ghugha, egha dagɨam gaperaghav iti. Enselɨn ganganim, mati onɨmarim taghtazi moghɨn gari, ezɨ an korotiaba bar ghurghuri. Ezɨ mɨdorozir gumaziba an atiatia, inɨgha egha aremezɨ moghɨn iti.</p>
<p>Ezɨ ensel kamaghɨn amizir kamning mɨgei, “Gua atiatingan markɨ. Kɨ fo, gua me ter ighuvim gafuzir gumazim Iesus bagha gara izi. A kagh itir puvatɨ. A faragha mɨkemezɨ moghɨn ua dɨkavigha gɨfa. Gua izɨ, a kagh irɨghav ikezir danganimɨn gan.</p>
<p>Egh gua zuamɨra mangɨ, an suren gumazibav kɨm suam, a ua dɨkavigha gɨvagha mozimɨn itir puvatɨ. Ia oragh. A ia bativasa faragha Galilin zui. Ia mangɨ, munagh an ganam. Kɨ bizir kamɨn gun gua mɨkɨmasa ize.”</p>
<p>Ezɨ amizimning puv atiatiava, egha uaghan bar akonge. Egha zuamɨra mozim ategha, ivegha Iesusɨn suren gumazibav kɨmasa zui.</p>
<p>Ezɨ Iesus tuavimɨn maghɨra aning bato, egha ghaze, “Mɨzarazir aghuim.” Ezɨ aning an boroghɨn ghua, an dagarimning suiragha an ziam fe. Ezɨ Iesus kamaghɨn aning mɨgɨa ghaze, “Gua atiatingan markɨ. Gua mangɨ, nan aveghbuabav kɨm suam, me Galilin mangɨ egh munagh nan ganam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="ISTA SANDE" />
<ms1>ISTA SANDE</ms1>
<ms>1. RIT <rq>Ap 10:34, 37-43</rq></ms>
<mr>Akar dapanim: Iesus mozimɨn dɨkafi, ezɨ e a koma dagheba ko dɨpaba api.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pita Korneliusɨn dɨpenimɨn aven itir darasiv gei, “Bar guizbangɨra, kɨ datɨrɨghɨn fos. God gumazir vabara ifuegha merara garir puvatɨ, a bar gumazibagh ifonge.</p>
<p>Ia uari fo, bizir manaba kantri Israelɨn nguibaba bar da batifi. Bizir kaba Distrigh Galilin dɨkafi. Da, Jon gumaziba ruasa akam kuragha aruigha gɨvazɨma, da gɨn otifi. Ia fo, God Nasaretɨn gumazim Iesus, uan Duam ko gavgavim a ganɨngi. Egha God a ko itima, kamaghɨn amizɨ a nguibabagh arua gumazamizibar akurvasi. Egha Satanɨn apengan itir gumazamizibagh ami me ua dera.</p>
<p>“E uari uan damazibar an garima, an en nguibar Judan aven itiba ko Jerusalemɨn nguibamɨn bizir avɨribagh ami. Ezɨ me a mɨsuegha ter ighuvimɨn anegurazɨma an areme. Ezɨ dughiar pumuning ko mɨkezim gɨvazɨma God a gamima a ua dɨkafi. Ezɨ God a isava gumazamizibar aka. Egha a bar Judaba bar me bativizir pu. Puvatɨ. An e gumazir God mɨseveziba, erara an gari. An aremegha ua dɨkavizir dughiamɨn gɨn, an e ko ikiava dagheba ko dɨpaba ame. Iesus an akam gun gumazamizibav kɨmasava e mɨkeme. A ghaze, e kamaghɨn me mɨkɨm suam, God gumazir kam, Iesus anemɨsevezɨma, anarɨra en kotiaba baragham, ovia ghueziba ko angamra itiba sara. Godɨn akam inigha izir gumaziba bar, me Iesusɨn guizɨn akar kam kuni. Egha ghaze, gumazitam nɨghnɨzir gavgavim Iesusɨn ziamɨn ikɨtɨ, God Iesusɨn ziamɨn tuavimɨn an arazir kuraba gɨn amadagham.”</p>
<s2>Kar Godɨn Akam.</s2>
</twocol>
<ms>SAM <rq>Sam 118:1-2, 16-17, 22-23</rq></ms>
<s1>Ia akam ikaragh: E Ekiamɨn dughiar ekiar kam bagha bar akonge.</s1>
<s1>O: Aleluya, Aleluya, Aleluya.</s1>
<par/><goodbreak/>
<q1>Ikiavɨra Itir God a dughiabar zurara en dera, egha a zurara en apangkuvigha mamaghɨra iti.</q1>
<q2>Kamaghɨn amizɨ e a mɨnamam!</q2>
<b/>
<q1>E Israelian gumazamiziba, e kamaghɨn mɨkɨm suam,</q1>
<q2>“A zurara en apangkuvigha mamaghɨra iti.”</q2>
<s1>Ia akam ikaragh: E Ekiamɨn dughiar ekiar kam bagha bar akonge.</s1>
<par/><goodbreak/>
<q1>Ikiavɨra Itir Godɨn gavgavimra en akura.</q1>
<q2>Ikiavɨra Itir Godɨn gavgavimra, e uan apaniba dɨkabɨra.”</q2>
<q1>Kɨ fo, kɨ aremeghan kogham. Puvatɨ.</q1>
<q2>Kɨ angamra ikɨ, egh bizir Ikiavɨra Itir God amizibagh eghanam.</q2>
<s1>Ia akam ikaragh: E Ekiamɨn dughiar ekiar kam bagha bar akonge.</s1>
<par/><goodbreak/>
<s1>O: Aleluya, Aleluya, Aleluya.</s1>
<par/><goodbreak/>
<q1>Kar dɨpenir akɨnir ingangarir gumaziba aghuazim,</q1>
<q2>a datɨrɨghɨn dɨpenim aterir guarim gava.</q2>
<q1>Ikiavɨra Itir God uabɨ bizir kam gamizɨma an oto.</q1>
<q2>Ezɨ e an garima, a bar dera.</q2>
<s1>Ia akam ikaragh: E Ekiamɨn dughiar ekiar kam bagha bar akonge.</s1>
<par/><goodbreak/>
<ms>2. RIT <rq>Kl 3:1-4</rq></ms>
<mr>Akar dapanim: Dughiaba bar zurara, ia bizir pɨn itibar nɨghnɨgh. Kar, danganir Krais Godɨn agharir guvimɨn aperaghav itim.</mr>
<s1>Pol Kolosiba bagha osirizir akɨnafarimɨn dɨbobonim.</s1>
<twocol>
<p>God ia gamizɨma ia Krais ko ua dɨkavigha ikɨrɨmɨrir igiamɨn iti. Egha bizir kam bagha, ia Godɨn Nguibamɨn pɨn itir biziba bar dagh ifongegh, da Krais itir naghɨn iti. Krais, Godɨn agharir guvimɨn amadaghan uan atrivir dabirabimɨn aperaghav iti. Ezɨ ia bizir pɨn itiba baghɨvɨra nɨghnɨgh, egh nguazimɨn itir bizibagh nɨghnɨghan markɨ. Ia fo, ia aremegha gɨfa, ezɨ ian ikɨrɨmɨrir angamra itim Krais ko ikiava egha Godɨn poroghav ikia egha modoghav ikia tɨghar azenimɨn otivam. Ezɨ Kraisra, a guizbangɨra ian ikɨrɨmɨrir angamra itimɨn mɨngarim. Eghtɨ Krais uamategh izamin dughiam, ia uaghan a ko an angazangarir gavgavir ekiamɨn aven otivam.</p>
<s2>Kar Godɨn Akam.</s2>
</twocol>
<ms>O:</ms>
<ms>2. RIT <rq>1 Ko 5:6-8</rq></ms>
<mr>Akar dapanim: Ia yisɨn ghuriba batuegh, egh ia deraghvɨra ikɨ, mati bretɨn igar yis puvatɨzim mɨn ikiam.</mr>
<s1>Akar kam, akɨnafarir faragha zuim, Pol Korinɨn gumazamiziba baghava an osirizimɨn aven iti.</s1>
<twocol>
<p>Ia uari uan ziaba fe, kar arazir aghuim puvatɨ. Ezɨ manmakɨn? Ia ti fozir pu, yisɨn muziarim, a bret damuamin flaua bar a gamima, a bui? Kamaghɨn, ia yisɨn ghurimɨn mɨn arazir kuraba bar da batokegh, egh zuegh, mati bretɨn igiar yisba puvatɨzimɨn mɨn ikɨ. Ezɨ kɨ kamaghɨn fo, ia yis puvatɨzir bretɨn mɨn iti. Ia fo, God Israelbagh Itazir Dughiam Gɨnɨghnɨzir Isar Ekiam, an adiarim gamigha gɨfa. Me, mati Isar Ekiam bagha sipsip isa ofa gami moghɨn, me Krais isa sipsipɨn mɨn a mɨsoghezɨ, an areme. Kamaghɨn amizɨ, en araziba, gumazir Isar Ekiar kam damuasava amir arazibar mɨn mangɨ. Egh uan arazir kuraba batuegh, mati me Isar Ekiam damuasa uan dɨpenibar yisɨn ghuriba isa, da makuri. Egh arazir zuruzim ko guizɨn akamɨn gɨn mangam, eghtɨ arazir kam mati bretɨn igiar yis puvatɨzim.*</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Krais sipsipɨn mɨn e a isa ofa gami. Egha Ekiamɨn dughiam bagha bar akonge.</p3>
<p2>Aleluya.</p2>
<ms>GUTNIUS <rq>Jo 20:1-9</rq></ms>
<mr>Akar dapanim: Godɨn Akɨnafarim kamaghɨn mɨgei, “Iesus ovevemɨn ua dɨkavigham.”."</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Sanden bar mɨzaraghara, amɨnim mɨtateghavɨra iti, ezɨ Makdalan nguibamɨn amizim Maria, a mozimɨn ghu. Egha a garima mozimɨn tiar akam gasarazir dagɨam ua itir puvatɨ.* Ezɨ a, Saimon Pita ko suren gumazir igharazir kam, a gumazir Iesus bar ifongezim, an aning bagha ivegha ghu. Egha Maria kamaghɨn aningɨn mɨgei, “Me Ekiamɨn kuam mozimɨn a inigha ghu, ezɨ e fozir puvatɨ, me managh anetɨ.”</p>
<p>Ezɨ Pita ko suren gumazir igharazir kam, aning nguibam ategha egha mozimɨn zui. Aning vɨrara ivegha ghua, suren gumazir igharazir kam Pita gafiragha, egha faragha mozimɨn oto. Egha an aviragha mozimɨn aven gari, egha inir aghuir me Iesusɨn kuam avarazir kabar gara egha an aven ghuzir puvatɨ.</p>
<p>Ezɨ Saimon Pita an gɨn ghua, mozimɨn averiamɨn ghu. Egha a inir aghuir kabar garima da iti. Egha a inir igharazir mamɨn garima a uaghan iti, a inir me Iesusɨn dapanimɨn ikezim. Inir kam a inir igharaziba ko itir puvatɨ. Saimon ghaze, me ti a righa egha igharagha anetɨ. Ezɨ suren gumazir igharazir faragha mozimɨn otozim, a uaghan aven ghu. Egha a bizir kabar ganigha egha nɨghnɨzir gavgavim iti. (Guizbangɨra, Godɨn Akɨnafarimɨn itir akam ghaze, Iesus mozimɨn ua dɨkavigham. Ezɨ dughiar kamɨn aning akar kam tɨghar deraghvɨra a gɨfogham.)</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Ista Sande (long apinun)" />
<ms1>Ista Sande (long apinun)</ms1>
<ms>O: (Sapos Misa i kamap long apinun, ol i ken ritim dispela Gutnius :)</ms>
<ms>GUTNIUS <rq>Lu 24:13-35</rq></ms>
<mr>Akar dapanim: Ia ti fozir puvatɨ, Krais faragh mɨzazim inigh, eghtɨ gɨn, God iziar ekiam a danɨngam?</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ dughiar kamra gumazir pumuning Emeusɨn nguibamɨn zui, Emeusɨn nguibamɨn ikegha Jerusalemɨn zuir tuavimɨn ruarim, a 11 kilomita. Ezɨ aning bizir otivizir kabar gun uaningra uaningɨn mɨgei. Egha aning bizir kabav gɨa uaningɨn azangsɨzima, Iesus uabɨ otogha aning ko me zui. Ezɨ aning an garava egha deragha a gɨfozir puvatɨ.</p>
<p>Ezɨ an aningɨn azara, “Gua tizibar uaningɨn mɨgɨa tuavimɨn zui?”</p>
<p>Ezɨ aning tughava an garava bar osemegha aziasava ami. Ezɨ aningɨn mav, an ziam Kliopas, an azara, “Jerusalemɨn izezir gumaziba bar bizir kam gɨfo. Ezɨ nɨ ti uabɨra dughiar gɨvazibar Jerusalemɨn bizir kabagh fozir puvatɨ?” Ezɨ Iesus aningɨn azara, “Bizir tiziba?”</p>
<p>Ezɨ aning a ikaragha ghaze, “Ga Nasaretɨn Iesus bativizir bizibav gei. A Godɨn akam inigha izir gumazir mam, ezɨ an akaba ko ingangariba God ko gumazibar bar men damazimɨn bar gavgafi. Ezɨ en ofa gamir gumazir ekiaba ko en gumazir aruaba a isa gavmanɨn dafarim gatɨzɨ, me a mɨsoghezɨ an areme, ezɨ me ter ighuvimɨn a gura. Ezɨ e faragha nɨghnɨzir gavgavim kamaghɨn an iti, a God Ua Israelia Iniasa Mɨsevezir Gumazim.</p>
<p>“Ezɨ mɨgɨrɨgɨar mam ua iti, bizir kaba otivigha gɨvazɨ, ezɨ datɨrɨghɨn an aremezir dughiar mɨkezim oto. Ezɨ datɨrɨghɨn en amizir maba mɨzaraghara mozimɨn ghuegha an kuamɨn apizir puvatɨ. Egha iza e mɨkemezɨ, e bar aguaghfa. Egha me ghaze, e irebamɨn mɨn enselbar garima, me kamaghɨn e mɨgɨa ghaze, a ua dɨkafi. Ezɨ en marazi mozimɨn ghuegha amiziba mɨkemezɨ moghɨn bizibar gari da iti, ezɨ me an apizir puvatɨ.”</p>
<p>Ezɨ Iesus kamaghɨn aning mɨgei, “Gua gumazir onganimning! Gua Godɨn akam inigha izir gumazimɨn akaba nɨghnɨzir gavgavim koma navim zuamɨrama adar itir puvatɨ. Ezɨ gua ti fozir puvatɨ? God Ua Gumazamiziba Iniasa Mɨsevezir Gumazim, faragh mɨzaziba inigh egh gɨn Godɨn damazimɨn ziar ekiam iniam.” Egha Iesus aning geghari. A faragha Moses osirizir akabav gɨa, ghua Godɨn akam inigha izir gumazibar akaba bar aning mɨgei. A Godɨn Akɨnafarimɨn itir akar an gun mɨkemeziba, dar mɨngariba bar aningɨn sure gami.</p>
<p>Egha me nguibar me ikiamimɨn boroghɨra ghuava, Iesus aning bada ghuavɨra itima, aning a mɨgɨa ghaze, “Aruem bar gɨvazɨma amɨnim pɨri. Nɨ ga ko dakuam.” Ezɨma a ghuava aning koma akui. Egha Iesus damasa aning koma aperaghav ikia, bret inighava Afeziar Ekiam mɨnabagha, bret abigha aning ganɨdi. Ezɨ aning datɨrɨghɨn an garava a gɨfofozima, a pura puvatɨ. Ezɨma aning maghɨra uaningɨn mɨgei, “A tuavimɨn ga batogha Godɨn Akɨnafarimɨn akabar ga mɨgeima, gan navimning dɨkafi.”</p>
<p>Egha aning dɨkavigha zuamɨra ghua Jerusalemɨn uamategha ghua garima, 11 pla Iesusɨn suren gumaziba, me marazi ko me uari akuvagha itima, aning kamaghɨn me mɨgei, “Bar guizbangɨra! Iesus aremegha dɨkavigha ghua Saimon bato!” Ezɨ aning maghɨra tuavimɨn otivizir bizibar gun me mɨgɨava ghaze, a bret abɨghizɨma aning an ganighava a gɨfo.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 2 BILONG ISTA" />
<ms1>SANDE 2 BILONG ISTA</ms1>
<ms>1. RIT <rq>Ap 2:42-47</rq></ms>
<mr>Akar dapanim: Gumazamizir nɨghnɨzir gavgavim Iesusɨn itiba, me navir vamɨra iti. Egha me uan biziba bar adar garima, da mati gumazamiziba bar men biziba.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Egha Kraisɨn adarasi me aposelbar mɨgɨrɨgɨaba baragha, bizibar uarir akurvagha, egha uari isava apava, God ko mɨkɨmasa bar ifonge.* Ezɨ aposelba dɨgavir kuram gamir arazir avɨriba ko mirakelɨn avɨribagh ami. Kamaghɨn gumazir avɨriba dɨgavir kuram gami. Eghava nɨghnɨzir gavgavim Iesusɨn itir darasi, navir vamɨra iti. Egha men bizir men itiba, me uarira akurvasi. Egha me uan nguaziba ko biziba amaga dar dagɨaba isava egha dagheba otevezibar akurvasi. Zurara dughiaba me Godɨn Dɨpenimɨn avɨzim uari akufi. Egha dɨpeniba roa vaghvagha dagh arua, uari isava apava, bar akongegha, men naviba bar dera. Egha Godɨn ziam fema, ezɨ gumazir igharaziba bar me bagha bar akonge. Ezɨma Ekiam zurara dughiabar gumazamizir igiabar akurvaghavɨra iti. Kamaghɨn me bar avɨraseme.</p>
<s2>Kar Godɨn Akam.</s2>
</twocol>
<ms>SAM <rq>Sam 118:2-4, 13-15, 22-24</rq></ms>
<s1>Ia akam ikaragh: Ekiam zurara e gifonge, kamaghɨn e mɨnaba.</s1>
<q1>E Israelian gumazamiziba, e kamaghɨn mɨkɨm suam,</q1>
<q2>“A zurara en apangkuvigha mamaghɨra iti.”</q2>
<q1>Aronɨn adarazi uaghan kamaghɨn mɨkɨm suam,</q1>
<q2>“A zurara en apangkuvigha mamaghɨra iti.”</q2>
<q1>Gumazamizir Ikiavɨra Itir Godɨn atiatiba e bar moghɨra uaghan kamaghɨn mɨkɨm suam,</q1>
<q2>“A zurara en apangkuvigha mamaghɨra iti.”</q2>
<s1>Ia akam ikaragh: Ekiam zurara e gifonge, kamaghɨn e mɨnaba.</s1>
<par/><goodbreak/>
<q1>Nan apaniba faragha na ko mɨdorozim pamten a gamua na abɨnasava ami.</q1>
<q2>Ezɨ Ikiavɨra Itir God nan akura.</q2>
<q1>Ikiavɨra Itir God uabɨ na gamizɨma,</q1>
<q2>kɨ gavgavigha onger akam bangava an ziam fe.</q2>
<q2>A zurara ua na isi, ezɨ kɨ an ziam fasa.</q2>
<b/>
<q2>“Ikiavɨra Itir Godɨn gavgavimra, e uan apaniba dɨkabɨra.</q2>
<s1>Ia akam ikaragh: Ekiam zurara e gifonge, kamaghɨn e mɨnaba.</s1>
<par/><goodbreak/>
<q1>Kar dɨpenir akɨnir ingangarir gumaziba aghuazim,</q1>
<q2>a datɨrɨghɨn dɨpenim aterir guarim gava.</q2>
<q1>Ikiavɨra Itir God uabɨ bizir kam gamizɨma an oto.</q1>
<q2>Ezɨ e an garima, a bar dera.</q2>
<q1>Ikiavɨra Itir God uabɨ, dughiar aghuir kam e ganɨngi.</q1>
<q2>Kamaghɨn en naviba deraghtɨ, e bar akuegham.</q2>
<s1>Ia akam ikaragh: Ekiam zurara e gifonge, kamaghɨn e mɨnaba.</s1>
<par/><goodbreak/>
<ms>2. RIT <rq>1 Pi 1:3-9</rq></ms>
<mr>Akar dapanim: God, Krais Iesus gamizɨma a mozimɨn ua dɨkafi, ezɨ tuavir kamɨn, God ikɨrɨmɨrir igiam e ganɨngi.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>E Godɨn ziam fe, a en Ekiam Krais Iesusɨn Afeziam! Ezɨ an apangkuvir ekiam en ikiava Krais Iesus gamizɨma a ua dɨkafi, ezɨ tuavir kamra, God ikɨrɨmɨrir igiam e ganɨngi. Ezɨ ikɨrɨmɨrir igiar kam gavgavim e ganɨngizɨ, e bizir aghuir e fo e iniamiba, e da baghavɨra mɨzuai. E God e bagha inabazir biziba bagha mɨzuavɨra iti, egha nɨghnɨzir gavgavim dar ikiavɨra iti. Ezɨ God, ikɨrɨmɨrir kam uan Nguibamɨn e danɨngasa, egha e amɨsefe. Ezɨ ikɨrɨmɨrir kam a ikuvighan kogham. A bar deraghavɨra ikɨva, egh uaghan mɨgoveghan kogham. God uan Nguibamɨn ia bagha a da arɨki. Ezɨ ia Krais nɨghnɨzir gavgavim an iti, kamaghɨn amizɨma God uan gavgavimɨn ia pasa, ezɨ ia deravɨra iti. Ezɨ a ua ia iniasa, egh ia damutɨ ia deragh ikiam. Ezɨ Godɨn akurvazir kam, dughiam gɨvaghtɨma an azenim giram.</p>
<p>Ia, God damuamin bizir kam a bagh bar akongegh. Ezɨ datɨrɨghɨn dughiar otevir kam osɨmtɨzir avɨriba ia bativa, egha mɨzaziba ia ganɨdi. Arazir kamɨn God ian nɨghnɨzir gavgavibar gan fogham, ia guizbangɨra nɨghnɨzir gavgavim an iti, o puvatɨ. E fo, gol a bizir aghuim, eghtɨ me avimɨn a tuaghɨva, a gɨfogham, a guizɨn gol, o puvatɨ. Ezɨ gol a gɨvaghamin bizim. Ezɨ en nɨghnɨzir gavgavim gol bar a gafira. Kamaghɨn amizɨma arazaraziba ia bativtɨma, ia fogh, ia nɨghnɨzir gavgavim Kraisɨn iti. Eghtɨ dughiar Krais Iesus ua izamim, a bar ia gakueghɨva, ian ziaba fɨva ziar ekiaba ia danɨngam. Ezɨ ia an ganizir puvatɨ, egha ia a gɨfuegha uan naviba isa a ganɨngi. Ezɨ datɨrɨghɨn ia an gari puvatɨ, egha ia nɨghnɨzir gavgavim an ikia egha bar akonge. Agoroger kam a nguazir kamɨn bizir maba bar dagh afira, e a mɨkɨmamin akabagh asa. Ezɨ ian nɨghnɨzir gavgavimɨn mɨngarim a kamakɨn, God ian akurvasi. Ezɨ ia an akurvazim isi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>"Tomas, nɨ nan ganigha gɨvagha, datɨrɨghɨn nɨghnɨzir gavgavim nan iti? Ezɨ gumazamizir na ganizir puvatɨziba nɨghnɨzir gavgavim nan itiba me bar akongegh."</p3>
<p2>Aleluya.</p2>
<ms>GUTNIUS <rq>Jo 20:19-31</rq></ms>
<mr>Akar dapanim: Dughiar 7plan gɨn, Iesusɨn suren gumaziba uari akuvazɨma, Iesus men tongɨn tughav iti.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Sanden guaratɨzimɨn amɨnim pɨrigha gɨfa. Ezɨ suren gumaziba me Judabar atiatingi, egha dɨpenir me itim, me pamten an tiar akaba ase, eghtɨ azenan itir gumazitam aven izan kogham. Ezɨ Iesus iza pura suren gumazibar tongɨn tughav iti. Egha a kamaghɨn me mɨgei, “Ian naviba amɨragh ikɨ.” A kamaghɨn mɨgɨa, uan duar torir dafarimningɨn itimning ko duar ivir vuemɨn itim, men aka. Ezɨ suren gumaziba Ekiamɨn ganigha me bar akonge. Ezɨ Iesus ua me mɨgei, “Ian naviba amɨragh ikɨ. Afeziam na amadazɨ ezɨ kɨ ize. Ezɨ kamaghɨra kɨ ia amadima ia zui.” A kamaghɨn mɨgɨa, egha uan amɨnim men a giveragha, men amada, egha kamaghɨn me mɨgei, “Ia Godɨn Duam uan navir averiabar a inigh. Egh ia gumazamizibar arazir kuraba gɨn amadagham, eghtɨ God uaghan men arazir kuraba gɨn amadaghtɨ, da ua puvatɨgham. Eghtɨ ia men arazir kuraba gɨn amadaghan koghtɨ, men arazir kuraba ikɨvɨra ikiam.”</p>
<p>Dughiar Iesus uan suren gumaziba batozim, men 12 plan suren gumazibar mav, a me ko itir puvatɨ. Kar Tomas, an ziar mam Fufuzim. Ezɨ suren gumazir igharaziba kamaghɨn Tomas mɨgei, “E Ekiamɨn ganigha gɨfa.”</p>
<p>Ezɨ Tomas kamaghɨn me mɨgei, “Kɨ an duar torir me an dafarimning gafuzimingɨn ganighan koghɨva, egh kɨ uan dafarpuzim an duar torimning datɨghan koghɨva, egh kɨ uan dafarim an ivir vuemɨn itir duam datɨghan koghɨva, egh kɨ nɨghnɨzir gavgavim ikian kogham. Bar puvatɨgham.”</p>
<p>Ezɨ 7 plan dughiaba gɨvazɨma, suren gumaziba ua dɨpenimɨn aven iti, ezɨ Tomas me ko aven iti. Me tiar akaba bar pamten da asegha gɨfa. Ezɨ Iesus iza men tongɨn tughav iti. Egha me mɨgei, “Ian naviba amɨragh ikɨ.”</p>
<p>Egha a kamaghɨn Tomas mɨgei, “Nɨ uan dafarpuzimɨn kagh suiragh, egh nɨ nan dafarimningɨn ganigh. Egh nɨ uan agharim amadagh uan dafarim nan ivir vuemɨn itir duam datɨgh. Nɨ nɨghnɨzir pumuning ikian markɨ. Nɨ nɨghnɨzir gavgavim nan ikɨ.”</p>
<p>Ezɨ Tomas kamaghɨn an akam ikara, “Nɨ nan Ekiam. Nɨ nan God.”</p>
<p>Ezɨ Iesus kamaghɨn a mɨgei, “Nɨ nan ganigha gɨfa, egha nɨ nɨghnɨzir gavgavim nan iti, o? Gumazir na ganizir puvatɨziba, me nɨghnɨzir gavgavim ikɨva, egh gumazir kaba bar akuegham.”</p>
<p>Iesus mirakelɨn avɨrir maba uaghan suren gumazibar damazimɨn dagh ami. Ezɨ kɨ bar Akɨnafarir kamɨn da osirizir puvatɨ. Egha, akar kɨ osirizir kam, kɨ ia nɨghnɨzir gavgavim Iesusɨn ikiasa, kɨ an osiri. A Gumazir God Uam E Iniasa Mɨsevezim, a Godɨn Otarim. Eghtɨ ia nɨghnɨzir gavgavim an ikɨva, egh ia an ziamɨn zurara itir ikɨrɨmɨrir aghuarim iniam. Kɨ kamagh sua, akɨnafarir kam an osiri.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 3 BILONG ISTA" />
<ms1>SANDE 3 BILONG ISTA</ms1>
<ms>1. RIT <rq>Ap 2:14, 22-33</rq></ms>
<mr>Akar dapanim: God anetaghizɨma, a gumazamizir oveaghuezibar danganimɨn itir puvatɨ, egha anetaghizɨ a mozimɨn ikia kurizɨ puvatɨ.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pita 11 plan aposelba ko tughav ikia, egha a gumazamiziba pamtem kamaghɨn me mɨgei, “Ia Judaba koma Jerusalemɨn itir gumazamiziba, ia bar deraghvɨram na baragh. Kɨ bizir otozir kamɨn gun ia mɨkemeghtɨma, ia a gɨfogham.</p>
<p>“Israelɨn gumazamiziba, ia mɨgɨrɨgɨar kam baragh. Nasaretɨn Iesus, God ia baghava anemadagha gavgavim a ganɨngizɨma, ezɨma a ian aven ingangarir gavgavir ekiaba koma mirakelɨn gavgavibar ian tongɨn bizibagh amizɨma, da otivizɨma ia dar ganigha uari fo. God uan ifongiamɨn gɨn ghua ia bagha fomɨra nɨghnɨzir mam gamigha, uan otarim isava ian agharim gatɨ. Ezɨma ia gumazir kurabar agharimɨn, ia a isava ter ighuvim gatɨghava a gafuzɨ, an areme. Ovevem bar Iesusɨn suiraghan kogham. Kamaghɨn, God a gamizɨ a dɨkavigha ovevemɨn osɨmtɨzim ataki. Devitɨn Ighiabar Akɨnafarim kamaghɨn mɨkeme,</p>
<q>‘Kɨ Ekiamɨn garima a zurara bar nan boroghɨn ikiavɨra iti.</q>
<q2>A gavgavim na ganɨdi.</q2>
<q2>Eghtɨ bizitam na damutɨ, kɨ akongɨva atiatiatingan kogham.</q2>
<q>Ezɨma nɨ na ateghtɨma kɨ ariaghrezibar tongɨn mozimɨn aven ikian kogham.</q>
<q2>Nɨ ua bagha inabazir gumazim aneteghtɨma an nivafɨzim kurighan kogham.</q2>
<q>Kamaghɨn nan navim derazɨ kɨ mɨgɨrɨgɨar aghuibagh ami.</q>
<q2>God na damuamin bizir aghuiba, kɨ da bagha mɨzuai.</q2>
<q>Nɨ, ikɨrɨmɨrir aghuarim iniamin tuavim, a nan akagha gɨfa.</q>
<q2>Nɨ na ateghtɨ kɨ nɨ ko ikiam, egh nɨ na damutɨ, kɨ bar akuegham.’</q2>
<p>“Nan adarasi, kɨ guizbangɨra ia mɨgei, en ovavim Devit aremezɨma me anefa. Ezɨma an dagɨar mozim datɨrɨghɨn e ko ikia kati. Egha, Devit a Godɨn akam inigha izir gumazir mam, egha a fo, God mɨgɨrɨgɨar gavgavim a ganiga ghaze, ‘Nɨn atrivir danganimɨn kɨ nɨn ovavitam afagham.’ God gɨn damuamin bizim, Devit a gɨfo, a Gumazir God Uam E Iniasa Mɨsevezim, Krais, an aremegh ua dɨkavamin bizim mɨgei. Egha ghaze, God aneteghtɨma an ariaghrezibar tongɨn mozimɨn aven ikian kogham. Egh an nivafɨzim kurighan kogham. * Ezɨ gumazir kam Iesus, God a gamizɨma a ua dɨkafi. Ezɨ e uari uan damazibar an ganigha, egha mɨgei. Ezɨma a ghuavanaga uan Afeziam Godɨn agharir guvim gaperaghav ikia a da pɨn gavgavim isi. Ezɨ an Afeziam a mɨkemezir moghɨn God uan Duam Iesus ganɨngi. Ezɨ datɨrɨghɨn ia oragha garir bizir kaba, Iesus uabɨ dagh ami.</p>
<s2>Kar Godɨn Akam.</s2>
</twocol>
<ms>SAM <rq>Sam 16:1-2, 5, 7-11</rq></ms>
<s1>Ia akam ikaragh: Ekiam, nɨ ikɨrɨmɨrir aghuimɨn tuavim en akagh.</s1>
<q1>O God, nɨ deragh na geghuv egh nan gan.</q1>
<q2>Kɨ deraghvɨra ikiasa, kɨ nɨ bagha iza nɨn aven modi.</q2>
<b/>
<q1>Kɨ kamaghɨn Ikiavɨra Itir God mɨgɨa ghaze, “Nɨ nan Ekiam.</q1>
<q2>Bizir aghuir kɨ datɨrɨghɨn itiba, da nɨn agharimrama otifi.”</q2>
<s1>Ia akam ikaragh: Ekiam, nɨ ikɨrɨmɨrir aghuimɨn tuavim en akagh.</s1>
<par/><goodbreak/>
<q1>Ikiavɨra Itir God, nɨrara nana, ua bizir igharaziba puvatɨ.</q1>
<q2>Nɨ bɨzir kɨ oteveziba, nɨ da na ganɨdi.</q2>
<q2>Ezɨ nan ikɨrɨmɨrim nɨn dafarimɨn iti. Ikiavɨra Itir God, nan sure gamima, kamaghɨn kɨ an iziam fe.</q2>
<q2>Nan navir averiam, dɨmagaribar nan sure gamima, kɨ deraghavɨra nɨghnɨgha datɨrɨghɨn biziba bar dagh fo.</q2>
<s1>Ia akam ikaragh: Ekiam, nɨ ikɨrɨmɨrir aghuimɨn tuavim en akagh.</s1>
<par/><goodbreak/>
<q1>Kɨ fo, Ikiavɨra Itir God zurara bar nan boroghɨra iti.</q1>
<q2>A bar roghɨra ikia gavgavim na ganɨdima, kɨ atiatiava agoir puvatɨ.</q2>
<b/>
<q1>Kamaghɨn, nan navir averiam bar akonge.</q1>
<q2>Ezɨ nan duam a bar akonge.</q2>
<q2>Ezɨ nan mɨkarzim bizitam bar an atiatir puvatɨ.</q2>
<q1>Kɨ fo, nɨ na ateghtɨ kɨ gumaziba ovia ghua itir danganimɨn magɨran kogham.</q1>
<q2>Nɨ uan gumazir nɨ ua baghavɨra inabazim ateghtɨ,</q2>
<q2>a mozir konimɨn ikɨ kurighan kogham.</q2>
<s1>Ia akam ikaragh: Ekiam, nɨ ikɨrɨmɨrir aghuimɨn tuavim en akagh.</s1>
<par/><goodbreak/>
<q1>Nɨ uabɨ, ikɨrɨmɨrir aghuarim iniamin tuavim, nan akagha gɨfa.</q1>
<q2>Kɨ nɨn damazimɨn ikɨtɨ, nan navir averiam agorogem bar a gizɨvagham.</q2>
<q2>Kɨ nɨn boroghɨra ikɨ zurara bar akueghvɨra ikiam.</q2>
<s1>Ia akam ikaragh: Ekiam, nɨ ikɨrɨmɨrir aghuimɨn tuavim en akagh.</s1>
<par/><goodbreak/>
<ms>2. RIT <rq>1 Pi 1:17-21</rq></ms>
<mr>Akar dapanim: God Krais Iesusɨn ghuzimɨn ua ia givese. Ghuzir kamɨn ivezim bar pɨn ko.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Ia zurara, God ko mɨgɨava a dɨborava ghaze, En Afeziam. Ezɨ Afeziar kam en ziabagh nɨghnɨzir puvatɨgha e tuisɨsi. Puvatɨ. An en arazibar gara vaghvagha e tuisɨsi. Eghtɨ ia datɨrɨghɨn nguazir kamɨn itir dughiamɨn ia pura guighav itir gumazamizibar mɨn an ikɨ. Egh ia bar Godɨn apengan ikɨ. Ezɨ ia fo, ia uan ovavabar arazir kuraba isava egha dagh amuava dar gɨn zui. Arazir kaba da dagheba Puvatɨ. Ezɨ God ia givezegha egha ian arazir kuraba gɨn amada. God ia givezezir dughiamɨn, a nguazir kamɨn bizir ikuvitam anɨngizir puvatɨ, mati silva ko gol. Puvatɨ. A Kraisɨn ghuzimɨn ia givese, ezɨ ghuzir kam a bar pɨn ko. Ezɨ Krais a sipsipɨn nguzir mamɨn mɨn ami. Ofa gamir sipsipba, duar kuriba dar mɨkarzibar puvatɨ, ezɨ Krais mati sipsipɨn nguzir mam, an arazir kuraba an itir puvatɨ.* Fomɨra God tɨghar nguazimɨn ingaram, a faragha ua ia givezamin ingangarim bagha Krais amɨsefe. Ezɨ datɨrɨghɨn e itir dughiar abuananaba, God ian akurvaghasa Krais bar azenara ian aka. A ian akurazɨma ia God nɨghnɨzir gavgavim an iti. God a gamizɨma a uam ovevemɨn dɨkafi, ezɨma God bar Krais isa bar pɨn anetɨ. Ezɨ kamaghɨn ia nɨghnɨzir gavgavim Godɨn ikɨva, egh ia a mɨkemezir bizir ia fogha iniamiba baghɨvɨra mɨzuam ikɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Ekiam Iesus, nɨ Godɨn akɨnafarimɨn akar mɨngaribar e mɨkɨmɨva akaba e danɨngtɨ, en naviba bar dɨkavigham.</p3>
<p2>Aleluya.</p2>
<ms>GUTNIUS <rq>Lu 24:13-35</rq></ms>
<mr>Akar dapanim: A bret inigha God mɨnabagha, anebɨki. Egha aning ganɨngi. Ezɨ aningɨn damazimning kuiaghɨrɨ. Ezɨ aning a gɨfo.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ dughiar kamra gumazir pumuning Emeusɨn nguibamɨn zui, Emeusɨn nguibamɨn ikegha Jerusalemɨn zuir tuavimɨn ruarim, a 11 kilomita. Ezɨ aning bizir otivizir kabar gun uaningra uaningɨn mɨgei. Egha aning bizir kabav gɨa uaningɨn azangsɨzima, Iesus uabɨ otogha aning ko me zui. Ezɨ aning an garava egha deragha a gɨfozir puvatɨ.</p>
<p>Ezɨ an aningɨn azara, “Gua tizibar uaningɨn mɨgɨa tuavimɨn zui?”</p>
<p>Ezɨ aning tughava an garava bar osemegha aziasava ami. Ezɨ aningɨn mav, an ziam Kliopas, an azara, “Jerusalemɨn izezir gumaziba bar bizir kam gɨfo. Ezɨ nɨ ti uabɨra dughiar gɨvazibar Jerusalemɨn bizir kabagh fozir puvatɨ?” Ezɨ Iesus aningɨn azara, “Bizir tiziba?”</p>
<p>Ezɨ aning a ikaragha ghaze, “Ga Nasaretɨn Iesus bativizir bizibav gei. A Godɨn akam inigha izir gumazir mam, ezɨ an akaba ko ingangariba God ko gumazibar bar men damazimɨn bar gavgafi. Ezɨ en ofa gamir gumazir ekiaba ko en gumazir aruaba a isa gavmanɨn dafarim gatɨzɨ, me a mɨsoghezɨ an areme, ezɨ me ter ighuvimɨn a gura. Ezɨ e faragha nɨghnɨzir gavgavim kamaghɨn an iti, a God Ua Israelia Iniasa Mɨsevezir Gumazim.</p>
<p>“Ezɨ mɨgɨrɨgɨar mam ua iti, bizir kaba otivigha gɨvazɨ, ezɨ datɨrɨghɨn an aremezir dughiar mɨkezim oto. Ezɨ datɨrɨghɨn en amizir maba mɨzaraghara mozimɨn ghuegha an kuamɨn apizir puvatɨ. Egha iza e mɨkemezɨ, e bar aguaghfa. Egha me ghaze, e irebamɨn mɨn enselbar garima, me kamaghɨn e mɨgɨa ghaze, a ua dɨkafi. Ezɨ en marazi mozimɨn ghuegha amiziba mɨkemezɨ moghɨn bizibar gari da iti, ezɨ me an apizir puvatɨ.”</p>
<p>Ezɨ Iesus kamaghɨn aning mɨgei, “Gua gumazir onganimning! Gua Godɨn akam inigha izir gumazimɨn akaba nɨghnɨzir gavgavim koma navim zuamɨrama adar itir puvatɨ. Ezɨ gua ti fozir puvatɨ? God Ua Gumazamiziba Iniasa Mɨsevezir Gumazim, faragh mɨzaziba inigh egh gɨn Godɨn damazimɨn ziar ekiam iniam.” Egha Iesus aning geghari. A faragha Moses osirizir akabav gɨa, ghua Godɨn akam inigha izir gumazibar akaba bar aning mɨgei. A Godɨn Akɨnafarimɨn itir akar an gun mɨkemeziba, dar mɨngariba bar aningɨn sure gami.</p>
<p>Egha me nguibar me ikiamimɨn boroghɨra ghuava, Iesus aning bada ghuavɨra itima, aning a mɨgɨa ghaze, “Aruem bar gɨvazɨma amɨnim pɨri. Nɨ ga ko dakuam.” Ezɨma a ghuava aning koma akui. Egha Iesus damasa aning koma aperaghav ikia, bret inighava Afeziar Ekiam mɨnabagha, bret abigha aning ganɨdi. Ezɨ aning datɨrɨghɨn an garava a gɨfofozima, a pura puvatɨ. Ezɨma aning maghɨra uaningɨn mɨgei, “A tuavimɨn ga batogha Godɨn Akɨnafarimɨn akabar ga mɨgeima, gan navimning dɨkafi.”</p>
<p>Egha aning dɨkavigha zuamɨra ghua Jerusalemɨn uamategha ghua garima, 11 pla Iesusɨn suren gumaziba, me marazi ko me uari akuvagha itima, aning kamaghɨn me mɨgei, “Bar guizbangɨra! Iesus aremegha dɨkavigha ghua Saimon bato!” Ezɨ aning maghɨra tuavimɨn otivizir bizibar gun me mɨgɨava ghaze, a bret abɨghizɨma aning an ganighava a gɨfo.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 4 BILONG ISTA" />
<ms1>SANDE 4 BILONG ISTA</ms1>
<ms>1. RIT <rq>Ap 2:14, 36-41</rq></ms>
<mr>Akar dapanim: God a ginabazɨ an Ekiamɨn oto, a Krais.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pita 11 plan aposelba ko tughav ikia, egha a gumazamiziba pamtem kamaghɨn me mɨgei, “Ia Judaba koma Jerusalemɨn itir gumazamiziba, ia bar deraghvɨram na baragh. Kɨ bizir otozir kamɨn gun ia mɨkemeghtɨma, ia a gɨfogham.</p>
<p>“Ezɨ kamaghɨn amizɨ, ia Israelia ia bar bizir kam gɨfo, ia mɨsuegha ter ighuvimɨn gurazir Iesusɨn kam, datɨrɨghɨn God a gamizɨ an Ekiamɨn oto, a Krais, God Uam E Iniasa Mɨsevezir Gumazim.”</p>
<p>Egha gumazamiziba Pitan akam barasi, a men navibagh kuizɨ, me kamaghɨn Pita koma aposelɨn igharazibav gei, “En aveghbuaba, e manmaghɨn damuam?”</p>
<p>Ezɨ Pita kamaghɨn me mɨgei, “Ia bar navibagh iragh Krais Iesusɨn ziamɨn rueghtɨ a ian arazir kuraba gɨn amangtɨ, God uan Duam ia danɨngam. God fomɨra akam akɨrigha ghaze, a uan Duam ia danigam, ia koma, ian boriba koma, ian saghon itir darasi, me bar. God, en Ekiam, gumazamizir a men diaziba, a uan Duam me danɨngam.”</p>
<p>Egha Pita mɨgɨrɨgɨar avɨribar me gamuava akar gavgavir maba sara me mɨkeme, “Ia uari uarir akuragh, eghtɨ God dughiar kamɨn gumazamizir kurar kabagh asɨghasɨghɨva uaghan ia gasɨgasɨghan kogham.” Ezɨma gumazamizir avɨriba an akam baregha a gifuegha, egha rue. Ezɨ dughiar kamnagh God ua 3,000ɨn gumazamizir maba ua me inizɨma me Kraisɨn adarazir aven ize.</p>
<s2>Kar Godɨn Akam.</s2>
</twocol>
<ms>SAM <rq>Sam 23:1-6</rq></ms>
<s1>Ia akam ikaragh: Ikiavɨra Itir God, a na geghuvir gumazim, ezɨ kɨ bizir tamɨn otevezir puvatɨ.</s1>
<q1>Ikiavɨra Itir God, a gumazir uan sipsipba deragha dagh eghuva dar garimɨn mɨn iti.</q1>
<q2>A kamaghɨra deragha na geghuva nan gari.</q2>
<q2>Kamaghɨn kɨ bizitamɨn otevezir puvatɨ.</q2>
<q1>A na inigha ghua grazir aghuiba itir danganimɨn na atɨzɨ, kɨ dagh isɨn irav iti.</q1>
<q2>A na inigha dɨpar aghuiba itir danganibar zuima,</q2>
<q2>kɨ dar boroghɨn avughsa iti.</q2>
<s1>Ia akam ikaragh: Ikiavɨra Itir God, a na geghuvir gumazim, ezɨ kɨ bizir tamɨn otevezir puvatɨ.</s1>
<par/><goodbreak/>
<q2>A uan iziar ekiam bangɨn, a fomɨra mɨkemezɨ moghɨn, a na inigha tuavir aghuibara zui.</q2>
<q1>O God, nɨ na ko iti.</q1>
<q2>Kamaghɨn, kɨ danganir zarimɨn mangɨva ovevemɨn tuavir mɨtarmemɨn mangɨ, egh bizir ikurabar atiatingan kogham.</q2>
<q2>Nɨ uan aghorir sipsipbagh eghuvimɨn suirazɨ,</q2>
<q2>kɨ an gara fo, nɨ na geghuv deragh nan ganam. Kamaghɨn, nan navim bar nan dera.</q2>
<s1>Ia akam ikaragh: Ikiavɨra Itir God, a na geghuvir gumazim, ezɨ kɨ bizir tamɨn otevezir puvatɨ.</s1>
<par/><goodbreak/>
<q1>Nɨ na bagh daghem gamigha azenara na dafazɨ, nan apaniba bar nan gari.</q1>
<q2>Nɨ nan diazɨ, kɨ iza nɨ ko aperazɨ, nɨ borem isa nan dapanim ginge.</q2>
<q2>Ezɨ nan itarim, bar izɨvagha fasfagha iri.</q2>
<s1>Ia akam ikaragh: Ikiavɨra Itir God, a na geghuvir gumazim, ezɨ kɨ bizir tamɨn otevezir puvatɨ.</s1>
<par/><goodbreak/>
<q1>Bar guizbangɨra, nɨn arazir aghuim ko apangkuvir arazim,</q1>
<q2>dughiabar zurara na ko ikiam.</q2>
<q2>Eghtɨ kɨ Ikiavɨra Itir Godɨn Dɨpenimɨn ikɨ mamaghɨra ikiam.</q2>
<s1>Ia akam ikaragh: Ikiavɨra Itir God, a na geghuvir gumazim, ezɨ kɨ bizir tamɨn otevezir puvatɨ.</s1>
<par/><goodbreak/>
<ms>2. RIT <rq>1 Pi 2:20-25</rq></ms>
<mr>Akar dapanim: Ia bar moghɨra mati sipsipba tintinibar arui. Ezɨ ia datɨrɨghɨn uamategha Sipsipba Geghuvir Gumazim bagha ize, a deraghavɨra ian duabagh eghufi.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Egh ia arazir kuram damutɨ me ia mɨsoghtɨ, ia mɨzazim inigh tugh gavgavigham, ian arazir kurar kamɨn ivezir aghuiba puvatɨ. Egh ia arazir aghuim damutɨ, me ia mɨsoghtɨma ia mɨzazim inigh tugh gavgavigham, eghtɨ God arazir aghuim ia damuam.</p>
<p>Krais mɨzazim inigha ian akura, kamaghɨn God Kraisɨn arazir kamɨn gɨn mangasa ian dia. Egha a uan arazir amizir kam en aka, eghtɨ e an gɨn mangam.</p>
<q>“Krais arazir kuratam gamizir puvatɨ, egha uaghan akar ifavaritam mɨkemezir puvatɨ.”</q>
<p>Ezɨ me akar kurabar a mɨgeima, a men akatam ikarazir puvatɨ, egha a mɨzazim inigha paza me damuasa me mɨgeir puvatɨ. A uabɨ isa jas ganɨngi, jas a God. A fo, kar jasɨn bar deravɨra bizibar tuisɨzim. Ezɨ Krais en arazir kuraba isa uan mɨkarzim gatɨgha, egha ter ighuvimɨn areme. A kamagh sua, e arazir kuraba bar ada ateghɨva, angamra ikɨva arazir aghuibar amuam, kamaghɨn an areme. Me a mɨsoghezɨma an mɨzazir dafar kam ia gamima, ia ua dera.</p>
<p>Ia bar sipsipbar mɨn tintinibar ghuegha ovenge. Ezɨ datɨrɨghɨn ia uamategha sipsipbar garir gumazim bagha ize, a ian duabagh eghuvir gumazim.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Iesus kamaghɨn mɨgei, “Kɨ uabɨ sipsipbagh eghuvir gumazir aghuim. Kɨ uan sipsipbagh fo, ezɨ nan sipsipba na gɨfo.”."</p3>
<p2>Aleluya.</p2>
<ms>GUTNIUS <rq>Jo 10:1-10</rq></ms>
<mr>Akar dapanim: Kɨ guizbangɨra ia mɨgei, kɨ uabɨ sipsipbar tiar akam.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha Iesus ua kamaghɨn mɨgei, “Bar guizbangɨra kɨ ia mɨgei, gumazim sipsipbar dɨvazimɨn tiar akamɨn aven zuir puvatɨgha, egha tuavir igharazimɨn dɨvazimɨn ikiavkɨnigha egha aven ghua, a mati okɨmakɨar gumazim egha gumazir igharaz darazir biziba isim. Ezɨ gumazir tiar akamɨn aven zuim, a sipsipbagh eghuvir gumazim. Tiar akamɨn garir gumazim a gumazir kam bagha tiam kui. Ezɨ sipsipba an tiarim barasi. Ezɨ a vaghvagha uabɨ uan sipsipbar ziabar diava egha men akua azenan zui. A uan sipsipbar akua azenan ghugha, egha a uabɨ men faragha zui. Ezɨ sipsipba an tiarim barasi. Kamaghɨn me an gɨn zui. Me gumazir igharazibar gɨn zuir puvatɨ. Me gumazir igharazibar tiaribagh fozir puvatɨ. Kamaghɨn ami, gumazir igharazim men dɨmtɨ, sipsipba an aregham.” Iesus akar isɨn zuimɨn me mɨkeme, ezɨ me akar kamɨn mɨngarim, me a gɨfozir puvatɨ.</p>
<p>Kamaghɨn amizɨ, Iesus ua kamaghɨn me mɨgei, “Kɨ bar guizbangɨra ia mɨgei, kɨ uabɨ, kɨ sipsipba aven zuir tiar akam. Gumazir nan faragha izeziba, me bar okɨmakɨar gumaziba egha gumazibar biziba isir gumaziba. Ezɨ sipsipba me barazir puvatɨ. Kɨ uabɨ kɨ tiar akam. Ezɨ gumazitam na bagh izɨva egh dɨvazimɨn aven mangɨghtɨ, God an akurvagham. Eghtɨ an aven mangɨghɨva egh azenan izam, egh daruva dagheba iniam.</p>
<p>“Okɨmakɨar gumazim, a sipsipba okɨmɨva me mɨsoghtɨma me arɨmɨghiram, egh me gasɨghasɨghasa izi. A bizir igharazitam damuasa izir puvatɨ. Ezɨ ko, kɨ ia angamra itir ikɨrɨmɨrim iniasa, kɨ ize, eghtɨ ikɨrɨmɨrir aghuarim guizbangɨra ia gizɨvagham.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 5 BILONG ISTA" />
<ms1>SANDE 5 BILONG ISTA</ms1>
<ms>1. RIT <rq>Ap 6:1-7</rq></ms>
<mr>Akar dapanim: Me gumazamibar tongɨn 7plan gumazir iziar aghuiba itiba amɨsefe, ezɨ Godɨn Duam me gizɨfa.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Dughiar kabanang Iesusɨn suren gumazamizibar dɨbobonim bar ghuavanadi. Ezɨ suren gumazir maba Grighɨn akam a mɨgei, ezɨ marazi Aramɨn akam mɨgei. Ezɨ Grighba me ghaze, “Dughiar avɨriba ia zurara gumazamizir dagheba puvatɨzibar akurvasi, egha ia en amuir odiaribar akurvazir puvatɨ.” Bizir kam bagha me atari. * Ezɨ aposelɨn 12 pla, me suren gumaziba bar men diazɨma me iza uari akuvazɨma, me kamaghɨn me mɨgei, “E Godɨn akam akurir ingangarim ateghɨva dagher ingangarim damuam, kamaghɨn a derazir puvatɨ. Kamaghɨn amizɨma, en adarasi, ia uarir tongɨn 7 plan gumaziba mɨsefegh. Men araziba, gumaziba ko amizibar damazibar bar deragha, egh Godɨn Duam me gizɨvazɨ, me uaghan fofozir aghuarim iti. Eghtɨma e me isɨva ingangarir kam datɨghtɨma me an ganam. Eghtɨ e uari ingangarir kamning damuam, God ko mɨkɨmɨva, Godɨn akar aghuim gumazamizibar sure damuam.”</p>
<p>Ezɨ gumazamiziba akar kam baregha bar a gifonge. Egha me Stiven amɨsefe, a gumazir bar nɨghnɨzir gavgavim itim, ezɨ Godɨn Duam bar a gizɨfa. Ezɨ me Filip, Prokorus, Nikanor, Timon, Parmenas ko Nikolas me amɨsefe. Nikolas an Antioghɨn gumazim, a Judan gumazim puvatɨ, a faragha Judan arazibagh amuava dar gɨn zui. Egha a datɨrɨghɨn Kraisɨn gɨn zui. Ezɨ me gumazir kaba inigha aposelbar damazimɨn ghuzɨma me dafariba men dapanibagh isɨn atɨgha me bagha God ko mɨgei.</p>
<p>Ezɨ Godɨn akam bar moghɨra ekevegha bar nguibabar ghue. Ezɨ Jerusalemɨn itir suren gumazibar dɨbobonim zuamɨram ekefe. Ezɨma ofa gamir gumazir avɨrim Godɨn akam baregha nɨghnɨzir gavgavim an ikia uaghan an gɨn zui.</p>
<s2>Kar Godɨn Akam.</s2>
</twocol>
<ms>SAM <rq>Sam 33:1-2, 4-5, 18-19</rq></ms>
<s1>Ia akam ikaragh: O Ekiam, nɨ en apangkuvir arazim, zurara e ko iti.</s1>
<q1>Ia gumazamizir aghuiba, ia Ikiavɨra Itir God ia bagh amizir bizir aghuim bagh bar akongegh.</q1>
<q2>Arazir kam bar dera: ia an akam baragha an gɨn zui darasi, ia an ziam fɨ.</q2>
<q1>Ia kulele ko, gitan stringɨn 10pla itim mɨsogh,</q1>
<q2>Ikiavɨra Itir God bagh ighiam damu an iziam fɨ.</q2>
<s1>Ia akam ikaragh: O Ekiam, nɨ en apangkuvir arazim, zurara e ko iti.</s1>
<par/><goodbreak/>
<q1>E fo, Ikiavɨra Itir Godɨn akam, a guizbangɨra iti.</q1>
<q2>Ezɨ a uan akam mɨkemezɨ moghɨra zurara guizɨn arazibar gɨn ghua ingangariba bar dagh ami.</q2>
<q1>Ikiavɨra Itir God, en arazir aghuiba ko guizɨn araziba, a bar dagh ifonge.</q1>
<q2>An apangkuvir arazim, nguazimɨn itir gumazamiziba, bar me ave.</q2>
<s1>Ia akam ikaragh: O Ekiam, nɨ en apangkuvir arazim, zurara e ko iti.</s1>
<par/><goodbreak/>
<q1>Ia orakigh! Ikiavɨra Itir God, gumazir an atiatia an apengan itiba, a men gari.</q1>
<q2>Gumazir kaba, me an apangkuvir arazir kam nɨghnɨzir gavgavim an iti.</q2>
<q1>A gumazir kaba deragh men gantɨ, me angamra ikiam.</q1>
<q2>Mɨtiriam aghamin dughiam otoghtɨ, a men akuraghtɨ, me daghem bagh ovengan kogham.</q2>
<s1>Ia akam ikaragh: O Ekiam, nɨ en apangkuvir arazim, zurara e ko iti.</s1>
<par/><goodbreak/>
<ms>2. RIT <rq>1 Pi 2:4-9</rq></ms>
<mr>Akar dapanim: God ia amɨsevegha gɨfa, ezɨ ia an gumazamizibara iti.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Egh ia Ekiam bagh izɨ, a dagɨar aghuir angamra itimɨn mɨn iti. Gumazamiziba an aghua, ezɨ God a ginabagha egha an garima a bar pɨn ko. Ezɨ ia uaghan, dagɨar angamra itibar mɨn. God ia gami, eghtɨ ia dɨpenimɨn mɨn otoghtɨ, an Duam dɨpenir kamɨn aven ikiam. Eghtɨ God ua bagh ia mɨseveghtɨ, ia an ofa gamir gumazibar mɨn ikiam. Egh ia Krais Iesusɨn ziamɨn ia bar ofan mɨn uari isɨ God danɨng. Arazir kam, God bar a gifonge.</p>
<p>Godɨn Akɨnafarim ghaze,</p>
<q>“Ia gan.</q>
<q2>Kɨ dagɨar aghuir mam amɨsevezɨma a bar pɨn ko.</q2>
<q>Ezɨ kɨ datɨrɨghɨn Saionɨn mɨghsɨamɨn dagɨar kam anerɨsi.</q>
<q2>Ezɨ a dɨpenim aterir dagɨamɨn mɨn oto.</q2>
<q>Ezɨ gumazir nɨghnɨzir gavgavim an itim, an aghumsɨzim inian kogham.”</q>
<m>Ezɨ ia nɨghnɨzir gavgavim Kraisɨn itiba, ia fo Krais mati dagɨar bar aghuim. Ezɨ nɨghnɨzir gavgavim puvatɨziba, Godɨn Akɨnafarimɨn me ghaze,</m>
<q>“Dagɨar kam, dɨpenimɨn ingarir gumaziba, an aghuagha a batoke, ezɨ datɨrɨghɨn a dɨpenim aterir dagɨamɨn oto.”</q>
<p>Ezɨ Godɨn Akɨnafarim uaghan ghaze,</p>
<q>“Dagɨar kam a gumazamizibagh amima, me asaghpora daighiri.”</q>
<p>Me akam barazir puvatɨgha kamaghɨn, me daighiri. Fomɨra God fo, bizir kam me bativam.</p>
<p>Ezɨ God ia mɨsevegha gɨvazɨma ia an adarazir otifi. Egha ia atrivimɨn ofa gamir gumazibar otifi. Ia guizbangɨra Godɨn gumazamizibara, egha God baghavɨra iti. Egh ia Godɨn gumazamizibar ikɨva egh an arazir aghuir a ia gamizibar gun mɨkɨmasa, ia mɨsefe. Ia faragha mɨtarmemɨn ikezɨ, a ian diagha uan angazangarir aghuimɨn ia atɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kɨ uabɨ, kɨ tuavim, egha kɨ guizɨn akamɨn mɨngarim, egha kɨ ikɨrɨmɨrir aghuimɨn mɨngarim. Gumazitam o amizitam tuavir igharazitamɨn afeziam bagh mangɨghan kogham. Puvatɨ. Kɨrara, kɨ Afeziam bagha zuir tuavim</p3>
<p2>Aleluya.</p2>
<ms>GUTNIUS <rq>Jo 14:1-12</rq></ms>
<mr>Akar dapanim: Kɨ uabɨ kɨ tuavim, egha kɨ uabɨ kɨ guizɨn akamɨn mɨngarim, egha kɨ uabɨ ikɨrɨmɨrir aghuimɨn mɨngarim.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Iesus ua kamaghɨn uan suren gumazibav gei, “Ia nɨghnɨzir avɨribar amuva osɨman markɨ. Ia nɨghnɨzir gavgavim Godɨn ikɨva, egh uaghan nɨghnɨzir gavgavim nan ikɨ. Nan Afeziamɨn dɨpenimɨn danganir avɨriba iti, ezɨ kɨ mangɨva ia bagh danganibar kɨram. Bizir kam guizbangɨra puvatɨzɨ, ezɨ kɨ ia mɨkemeghan koghai. Kɨ mangɨva ia bagh danganim akɨrighɨva, egh ua izɨ ia inigh mangɨtɨ ia na ko ikiam. Egh nguibar kɨ ikiamim, ia uaghan na ko an ikiam. Ezɨ ia nguibar kɨ zuim, ia an tuavim gɨfogha gɨfa.”</p>
<p>Ezɨ Tomas a mɨgei, “Ekiam, e fozir pu, nɨ managh zui, kamaghɨn e manmaghɨn tuavir nɨ zuim gɨfogham?”</p>
<p>Ezɨ Iesus kamaghɨn a mɨgei, “Kɨ uabɨ kɨ tuavim, egha kɨ guizɨn akamɨn mɨngarim, egha kɨ ikɨrɨmɨrir aghuimɨn mɨngarim. Ezɨ gumazitam tuavir igharazimɨn Afeziam bagh mangɨgham kogham. Puvatɨ. Kɨrara kɨ Afeziam bagha zuir tuavim. Eghtɨ ia na gɨfoghɨva, egh uaghan nan Afeziam gɨfogham. Ezɨ datɨrɨghɨn tugha ghua, ia nan Afeziam gɨfofogha, egha an gari.”</p>
<p>Ezɨ Filip ghaze, “Ekiam, nɨ Afeziam en akagh, eghtɨ e uan damazibar an ganika, eghtɨ e ua nɨn azangan kogham.”</p>
<p>Ezɨ Iesus a mɨgei, “Filip, dughiar ruarimɨn kɨ ia ko iti, ezɨ ia ti na gɨfozir puvatɨ? Gumazim nan gari, an Afeziamɨn gari. Ezɨ manmagh sua nɨ ghaze, ‘Nɨ Afeziam en akagh’? Filip, nɨ ti nɨghnɨzir gavgavim ikɨ fogh suam, kɨ Afeziamɨn aven itima Afeziam nan aven iti? Akar kɨ ia mɨgeiba, kɨ uan nɨghnɨzimɨn dav geir puvatɨ. Afeziar nan aven itim, a uabɨ uan ingangarim gami. Ia nɨghnɨzir gavgavim akar kamɨn ikɨ, kɨ Afeziamɨn aven iti, ezɨ Afeziam nan aven iti. Puvatɨghtɨ, ia nan ingangarir kɨ amibagh nɨghnɨgh, eghtɨ ingangarir kaba ian nɨghnɨzir gavgavibar amutɨ da gavgavigham. Kɨ bar guizbangɨra ia mɨgei, gumazir nɨghnɨzir gavgavim nan itim, a uaghan kɨ amir ingangarir kabar amuam. Kɨ uan Afeziam bagh mangam, kamaghɨn amizɨ, ingangarir ekiar gumazir kam damuamiba, da ingangarir kɨ amibagh afiragham.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 6 BILONG ISTA" />
<ms1>SANDE 6 BILONG ISTA</ms1>
<ms>1. RIT <rq>Ap 8:5-8, 14-17</rq></ms>
<mr>Akar dapanim: Aning dafariba me gisɨn atɨzɨ, me Godɨn Duam ini.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Filip Samarian Distrighɨn aven itir nguibar mamɨn ghua, God Uam E Iniasa Mɨsevezir Gumazim, Kraisɨn akam kuri. Ezɨ gumazamizir okuruaba an akaba baragha, egha a mirakelɨn arazibagh amima da otifi, ezɨma me kuariba arigha bar deravɨra a barasi. Ezɨ me Filipɨn garima a duar kurar gumazamizibagh apazaziba batozima, da pamtem diava arava me ataghraghava azenan izi. Ezɨ gumazir avɨribar agharir amɨrɨziba ko suer kuvtɨziba uaghan ua dera. Kamaghɨn amizɨma, nguibar kamɨn amiziba ko gumaziba bar akonge.</p>
<p>Ezɨ Jerusalemɨn itir aposelba orazima, Samarian gumazamiziba Godɨn akam inigha gɨvazɨ, kamaghɨn me Pita ko Jon amadazɨma aning me bagha ghu. Samarian gumazamiziba, me Iesusɨn ziamɨn ruegha, me Godɨn Duam inizir puvatɨ. Kamaghɨn amizɨma Pita ko Jon ghuava otogha me Godɨn Duam iniasava aning me bagha God ko mɨgei, Ezɨma aning God ko mɨkemegha, uan aghariba fegha me gisɨn atɨzɨma me Godɨn Duam isi.</p>
<s2>Kar Godɨn Akam.</s2>
</twocol>
<ms>SAM <rq>Sam 66:1-7, 16, 20</rq></ms>
<s1>Ia akam ikaragh: Ia gumazamiziba bar, Godɨn iziam fɨ.</s1>
<q1>Ia nguazimɨn itir gumazamiziba bar,</q1>
<q2>Ia God bagh pamtem dɨmɨva bar akongegh an ziam fɨ.</q2>
<q1>E ighiaba bangɨ, egh an ziar ekiamɨn gun mɨkɨm,</q1>
<q2>an ziar ekiam fɨtɨ, a bar pɨn ikɨ.</q2>
<q1>E Godɨn mɨkɨm suam, “Bizir nɨ amiba da nan navim gami a dɨkafi.</q1>
<q2>Nɨn gavgavim bar moghɨram ekefe,</q2>
<q2>ezɨ nɨn apaniba bar atiatigha, nɨn damazimɨn uan teviba apɨri.”</q2>
<s1>Ia akam ikaragh: Ia gumazamiziba bar, Godɨn iziam fɨ.</s1>
<par/><goodbreak/>
<q1>Nguazimɨn gumazamiziba bar nɨn ziam fava,</q1>
<q2>ighiabagh amua ziar ekiam nɨ ganɨdi.</q2>
<q4>(Ighiam gamua an suiam atugha avughsegha ua ighiam gami.)</q4>
<b/>
<q1>Ia izɨ, God amizir bizibar ganigh.</q1>
<q2>A bizir bar ekiaba gumazamizibar tongɨn dagh ami.</q2>
<s1>Ia akam ikaragh: Ia gumazamiziba bar, Godɨn iziam fɨ.</s1>
<par/><goodbreak/>
<q1>An ongarim gamizɨ a dake, ezɨ nguazir mɨdiarimɨn otozɨ, en ovaviba puram a gisɨn arua dɨpam abigha ize.</q1>
<q2>Me iza vongɨn otivigha, an amizir bizir kam bagha bar akonge.</q2>
<q1>A gavgavir bar ekiam ikia, atrivimɨn ikia mamaghɨra iti.</q1>
<q2>A kantribar gumazamiziba amir ingangariba, a bar deragha dar gari.</q2>
<q2>Gumazir akaba batoziba uari fan markiam.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Ia gumazamiziba bar, Godɨn iziam fɨ.</s1>
<par/><goodbreak/>
<q1>Ia gumazamizir Godɨn atiatia an apengan itiba, ia izɨ nan akam baragh.</q1>
<q2>God nan akurvaghasava amizir biziba, kɨ dar gun ia mɨkɨmam.</q2>
<q1>God nan azangsɨzim batoghezir puvatɨ.</q1>
<q2>Egha uan apangkuvir arazim na dam a inizir puvatɨ.</q2>
<q2>Kamaghɨn, kɨ an ziam fam.</q2>
<s1>Ia akam ikaragh: Ia gumazamiziba bar, Godɨn iziam fɨ.</s1>
<par/><goodbreak/>
<ms>2. RIT <rq>1 Pi 3:15-18</rq></ms>
<mr>Akar dapanim: A nguazimɨn gumazimɨn mɨn itima me a mɨsoghezɨ an areme, ezɨ puvatɨ, a ua dɨkavizɨ an Duam Godɨn nguibamɨn iti.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Egh ian navir averiabar, ia Krais uabɨra ia uan Ekiamɨn mɨn faraghvɨra anetɨgh. Eghtɨ me bizir aghuir ia mɨzuair kamɨn mɨngarim bagh azaragham, eghtɨ ia zurara men akaba ikarvaghsɨ nɨghnɨgh ikɨ. Ia arazir aghuibagh amuava Kraisɨn gɨn ghuava, ezɨ me akar kuraba ia mɨgɨava, egh gumazir kaba ian arazir aghuibar gantɨ, da me damutɨ, me uan akar me mɨkemezimɨn aghumsɨzim iniam. Ia me kamaghɨn damusɨ, ia nɨmɨra men akaba ikarvagh, egh arazir aghuim me damu. Egh ia uan araziba deravɨra da tuisɨghɨva egh arazir aghuimɨn gɨn mangɨ. Eghtɨ God ifueghtɨ, e uan arazir aghuiba bagh mɨzaziba iniam, kamaghɨn dera. E arazir kuraba bagh mɨzaziba iniam, kar bizir kuram.</p>
<p>E kamaghɨn fo, Krais uabɨ ia bagha areme. A Godɨn damazimɨn derazir gumazim, egha a Godɨn damazimɨn derazir puvatɨzir gumazamizibar danganim inighava areme. A gumazamiziba bar men arazir kuraba batueghɨva egh me inigh God bagh mangasava, dughiar vamɨra aremegha gɨfa. A uam aremeghan kogham. Egha a nguazir kamɨn a gumazir nivafɨzimɨn mɨn itima me a mɨsoghezɨ an areme. Ezɨ Godɨn Duam a gamizɨ a ua dɨkavigha angamra iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Gumazitam bar na gifuegh bar deraghvɨra nan akabar gɨn mangam. Eghtɨ nan Afeziam a gifuegham. Eghtɨ ga a bagh izɨ a ko zurara ikiam.</p3>
<p2>Aleluya.</p2>
<ms>GUTNIUS <rq>Jo 14:15-21</rq></ms>
<mr>Akar dapanim: Kɨ afeziamɨn azaraghtɨ, a gavgavim ia danɨngsɨ akurvazir igharazim amangam.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Egha Iesus ua kamaghɨn mɨgei, “Ia bar na gifueghɨva, egh ia deravɨra nan akaba baragh dar gɨn mangam. Eghtɨ kɨ Afeziamɨn azangsɨghtɨ, a gavgavim ia danɨngamin Akurvazir mam ia bagh anemangam. Eghtɨ a ia ko ikɨ mamaghɨra ikiam. Ezɨ Akurvazir kam a Godɨn Duam, a guizɨn akam mɨgeir Duam. Ezɨ nguazir kamɨn gumazamiziba me an ganighan koghɨva, egh a gɨfoghan kogham, kamaghɨn me a inighan kogham. Ezɨ iarara, a ia ko iti, egh a ian navir averiabar aven ikiam. Kamaghɨn ia a gɨfo.</p>
<p>“Kɨ ia ateghtɨ ia uarira ikian kogham, mati borim amebam ko afeziam puvatɨzɨ moghɨn. Puvatɨ. Kɨ ua ia bagh izam. Dughiar ovezimɨn nguazimɨn gumazamiziba ua nan ganan kogham. Eghtɨ ia nan ganam. Kɨ angamra iti, eghtɨ kamaghɨn ia uaghan angamra ikiam. Ezɨ dughiar kamɨn ia kamaghɨn fogham, kɨ uan Afeziamɨn aven iti, ezɨ ia nan aven iti, mati kɨ ian aven iti moghɨn. Ezɨ tina nan akam baragha egha an gɨn zui, gumazir kam a bar na gifonge. Egha gumazir na gifongezim, nan Afeziam a gifuegham. Eghtɨ kɨ uaghan a gɨfuegham, egh kɨ uabɨ isɨva an akagham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="ASENSIO" />
<ms1>ASENSIO</ms1>
<ms>1. RIT <rq>Ap 1:1-11</rq></ms>
<mr>Akar dapanim: Ia Galilin gumaziba, ia tizim bagha pura tuivighav ikia overiamɨn gari? Iesus uan Nguibamɨn ghu.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Tiofilus, kɨ akɨnafarir kam nɨ bagha an osiri. Nan akɨnafarir faragha zuimɨn, kɨ Iesus amizir biziba bar, ko a gumazamizibar sure gamiziba bar, da osiri. Dughiar kamɨn Iesus dɨkavigha uan ingangarim gamua mamaghɨra ikia, ghua a Godɨn Nguibamɨn ghuavanabozir dughiamɨn tuzir biziba, kɨ da osiri. A tɨghar Godɨn Nguibamɨn mangasa, aposelba mɨsevegha egha Godɨn Duamɨn gavgavimɨn ingangarir akabar me mɨgei.* A faragha mɨzaziba inigha aremegha egha ua dɨkafi. Egha a tɨghar Godɨn Nguibamɨn mangasava, a uabɨ isa uan aposelbar aka. Egha a bizir avɨribar men akazɨ, me bar foz, a ua dɨkavigha iti. 40 plan dughiaba, dughiar kamɨn aven dughiar avɨriba a uabɨ men akakaghava God Bizibagh Ativir Arazimɨn gun me mɨgei. Dughiar mam a me ko ikiava, apava mɨgɨrɨgɨar gavgavir kam me ganɨngi, “Ia Jerusalemɨn nguibar ekiam ategh mangan markɨ. Bizir aghuarir nan Afeziam ia danɨngasa akam akɨrizim a izam. Ia a barazi, kɨ an gun ia mɨkeme. Ia a bagh ikɨ. Jon dɨpamɨn gumazamiziba rue, ezɨ gurumra ia Godɨn Duamɨn ruegham.”</p>
<p>Ezɨ me uari akuvazir dughiamɨn, me an azara, “Ekiam, nɨ dughiar kam atrivim Israel danightɨma, a ua Israelɨn nguazimɨn ganam, o?”*</p>
<p>Ezɨ Iesus kamaghɨn me mɨgei, “Biziba otivamin dughiaba, nan afeziam uabɨ uan gavgavimɨn da atɨ. Ezɨ ia tizim bagh dughiar an atɨzir kam gɨfoghasa. Kar ian bizim pu. Eghtɨ Godɨn Duam ia gisɨn izɨghɨrɨghtɨ, ia an gavgavim iniam; eghtɨ ia bizir ia ganigha foziba, Jerusalemɨn nguibamɨn aven ko, Judian danganiba bar moghɨra ko, Samarian Distrigh ko, nguazir kamɨn oteviba bar, me geghanam.”</p>
<p>Ezɨ Iesus kamaghɨn mɨkemegha, egha an aposelba garavɨra itima God anesiarafazɨma a Godɨn Nguibamɨn ghuavanabo. Ezɨ ghuariam me gari naghɨn a modo.</p>
<p>A ghuavanadima me kogha overiamɨn garavɨra itima, gumazimning korotiar ghurghurimning arughava bemɨra men mɨn tu. Egha aning kamaghɨn me mɨgei, “Galilin gumaziba, ia tizim bagha kagh tuivighav ikia pɨn overiamɨn gari? Gumazir kam Iesus, God a inizɨma a ia ategha uan Nguibamɨn ghu. Ia an ganizɨma a Godɨn Nguibamɨn ghuzɨ moghɨn, kamaghɨra a uamategham.”</p>
<s2>Kar Godɨn Akam.</s2>
</twocol>
<ms>SAM <rq>Sam 47:2-3, 6-9</rq></ms>
<s1>Ia akam ikaragh: Ekiam ghuavanadi, ezɨ gumazamiziba pamtemɨn dei.</s1>
<q1>Ia gumazamiziba bar, ia God bagh bar akongegh,</q1>
<q2>egh uan dafaribav sogh pamtem dɨmɨva onger akabar amuva an ziam fɨ.</q2>
<q1>Ikiavɨra Itir God, a Godɨn Bar Pɨn Itim, na atrivir ekiamɨn ikia nguazir kam gativagha an gari.</q1>
<q2>Kamaghɨn, e bar an atiatiava an apengan iti.</q2>
<s1>Ia akam ikaragh: Ekiam ghuavanadi, ezɨ gumazamiziba pamtemɨn dei.</s1>
<par/><goodbreak/>
<q1>God uan Nguibamɨn ghuavanangamin dughiamɨn,</q1>
<q2>gumazamiziba bar akuegha tiariba akari, ezɨ sɨghabagh ivir gumaziba dagh ivi.</q2>
<q1>E God bagh ongɨva an ziam fam!</q1>
<q2>A en atrivim, e a bagh ighiabar amuva iziar ekiam a danɨngam!</q2>
<s1>Ia akam ikaragh: Ekiam ghuavanadi, ezɨ gumazamiziba pamtemɨn dei.</s1>
<par/><goodbreak/>
<q1>God, a nguazimɨn itir gumazamiziba bar men atrivim.</q1>
<q2>E a bagh ongɨva an ziam fam!</q2>
<b/>
<q1>God uan atrivir dabirabim gaperagha,</q1>
<q2>nguazir kamɨn itir kantriba bar me gativagha men gari.</q2>
<s1>Ia akam ikaragh: Ekiam ghuavanadi, ezɨ gumazamiziba pamtemɨn dei.</s1>
<par/><goodbreak/>
<ms>2. RIT <rq>Ef 1:17-23</rq></ms>
<mr>Akar dapanim: God, Iesus gamizɨ, a ua dɨkavizɨ, ezɨ a inigh uan Nguibamɨn ghua uan agharir guvimɨn anefa.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>Egha kɨ Godɨn azangsɨsi, en Ekiam Krais Iesusɨn God, Afeziar ziar ekiam itim, kɨ an azangsɨgha ghaze, a uan Duam ia danightɨ a ia damutɨ, ia fofozir aghuim iniam. Eghtɨ Godɨn Duam uan guizɨn akam ian akaghtɨ, ia deragh Godra fogham. Kɨ kamaghɨn Godɨn azangsɨsi, ian nɨghnɨzim kuighrɨghtɨ ia Godɨn angazangarimɨn ganam. Egh ia kamaghɨn fogham, God ian diazɨma ia bizir aghuir ia fogha iniamiba da bagha mɨzuai iti. Egh kamaghɨn fogham, bizir aghuir God uan gumazamizibar anɨngamiba, da bar ekevegha pɨn ko. Egh ia kamaghɨn fogham, Godɨn gavgavim zurara en navibar aven ikia ingara en akurvasi, e nɨghnɨzir gavgavim an itiba. Gavgavir kam, guizbangɨra bar ekefe, e guizbangɨra an gavgavim tuisɨva avegham. Gavgavir en aven ingarir kamra, dughiar Krais ovengezimɨn, God gavgavir kamɨn Krais gamizɨ, a ua dɨkafi. Egha a inigha uan Nguibamɨn ghua a isa uan agharir guvimɨn amadaghan anefa. Kamaghɨn Krais Godɨn Nguibamɨn ikia egha duar gavgaviba itiba bar, ko gumazir dapaniba, ko gavmanɨn gumaziba, ko atriviba, a bar men gavgavibagh afiragha me gatifa. Egha Ziar Krais uan ingangarim bagha inizim a ziar manaba, manaba bar dagh afira, dughiar kamɨn ziaba ko dughiar tɨghar izamimɨn ziaba bar. God biziba bar dagh amizɨma da Kraisɨn apengan iti. Egha a gamizɨ, a sios bagha biziba bar dar dapanimɨn oto. Sios mati Kraisɨn namnam. Ezɨ Krais biziba bar dar aven ikia bar dagh izɨfa. Egha Krais uan siosɨn aven ikia bar a gizɨfa.</p>
<s2>Kar Godɨn Akam.</s2>
</twocol>
<ms>O:</ms>
<ms>2. RIT <rq>Ef 4:1-13</rq></ms>
<mr>Akar dapanim: E Kraisɨn gɨn zui darazi, e Kraisɨn nivafɨzim.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>Kɨ Pol, kɨ Ekiamɨn ingarim gamua, kamaghɨn kɨ kalabuziamɨn iti. Kɨ fo, God ian dɨagha ghaze, ia an arazir bar pɨn itibar gɨn mangɨ. Kamaghɨn amizɨ, kɨ mɨghɨghavɨra ia mɨgɨa ghaze, ia bar deraghvɨra Godɨn arazir kabar gɨrara mangɨ. Ia igharaz darazir apengan ikɨ, egh men asughasugh, egh dughorir amɨrɨzimɨn ikɨ, egh osɨmtɨzir me ia garɨziba, da aterɨva, egh tuavir kamɨn bar me gifongegh. Godɨn Duam e gamima e navir amɨrɨzim iti. Egha tuavir kamɨn arazir navir vamɨran ikiamim e ganɨngi. Ezɨ arazir kam benimɨn mɨn e ikegha gavgavizɨ e ikɨzir vamɨran iti. Kamaghɨn amizɨ ia arazir kam an suiragh gavgafigh. E fo, e uari inigha nivafɨzir vamɨran mɨn iti. Ezɨ Godɨn Duar vamɨra iti. Ezɨ kamaghɨra, God ian diagha ghaze, a bizir vamɨra ia a danɨngam, eghtɨ ia a baghɨvɨra mɨzuamam. Ezɨ en Ekiar vamɨra iti. Ezɨ nɨghnɨzir gavgavir arazir vamɨra iti. Ezɨ rurir arazir vamɨra iti. Ezɨma Godɨn vamɨra iti. A bar moghɨram en Afeziam. A gumazamiziba bar me gatifa, egha a men tongɨn ingara egha men aven iti.</p>
<p>E fo, Krais vaghvagha bar en apangkufi. Egha kamaghɨra uan apangkuvir ekiamɨn abaragha an mɨrara, a bizir bar aghuim vaghvagha e ganɨngi. Godɨn Akɨnafarim kamaghɨn mɨkeme,</p>
<q>“A bar pɨn ghuavanabogha,</q>
<q2>kalabuziar bar avɨrim inigha uabɨn gɨn ghu.</q2>
<q>Egha bizir bar aghuiba pura gumazamizibagh anɨngi.”</q>
<p>Akar kam, “A ghuavanabo,” a kamaghɨn en akazɨ e fo, Krais a faragha nguazir bar vɨn mar itim giraghu.* Egha gumazir faragha iraghuzir kam, a uaghan pɨn ghuavanaga, uabɨ isɨ biziba bar dagh izɨvaghasa, kamaghɨn an overiar bar pɨn itimɨn ghuavanabo. Gumazir kamra a “bizir bar aghuiba pura gumazamizibagh anɨngi.” A bizir aghuir kaba me ganɨngi, marazi an aposelɨn ingangarim me ganɨngi. Egha marazi, Godɨn akam inigha izir gumazimɨn ingangarim me ganɨngi. Egha marazi, Godɨn akar aghuim akunamin ingangarim me ganɨngi, egha marazi, Godɨn gumazamizibar ganamin ingangarim me ganɨngi, egha marazi, gumazamizibar God ifongezir arazibar men sure damuamin ingangarim me ganɨngi. Krais kamaghɨn ifonge, e Godɨn gumazamiziba a en akuraghtɨ e a bagh ingangarir aghuibar amuam. Eghtɨ kamaghɨn e Kraisɨn nivafɨzimɨn otogh gavgavigh deravɨra ikiam. Kamaghɨn a bizir aghuir kaba e ganɨngi. Eghtɨ ingangarir kam mamaghɨra ikɨ mangɨtɨ en nɨghnɨzir gavgavim bar gavgavightɨ bizir kam e damutɨ e bar moghɨra navir vamɨra ikiamin arazim inigh, egh e Godɨn Otarim guizbangɨra bar a gɨfogham. Kamaghɨn damightɨ e Kraisɨn gɨn zuir darorir kamɨn aven, e tugh gavgavighɨva aghung mangɨ, gumazir aruabar avaghɨva egh e guizbangɨra Kraisɨn mɨn otogham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia mangɨ gumazamizibar amightɨ me nan suren gumazibar otiv. Kɨ dughiabar zurara ia ko ikɨ mangɨtɨ dughiar kam gɨvagham.</p3>
<p2>Aleluya.</p2>
<ms>GUTNIUS <rq>Mt 28:16-20</rq></ms>
<mr>Akar dapanim: God overiam ko nguazimɨn itir biziba bar dagh ativaghasa, iziar ekiam ko gavgavim na ganɨngi.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesusɨn suren gumazir 11 pla Galilin ghua, mɨghsɨar a me bativasa mɨkemezimɨn oto. Egha me Iesusɨn garava an ziam fe, egha men marazi okam nɨghnɨsi. Ezɨ Iesus men boroghɨra iza kamaghɨn me mɨgei, “God nguazim ko overiam gativamin gavgaviba bar na ganɨngi. Kamaghɨn amizɨ, ia nguazimɨn itir nguibaba bar dar mangɨ, gumazamiziba bar me damutɨ, me nan suren gumazamizibar otiv. Eghtɨ ia Afeziamɨn ziam ko, nan ziam, ko Godɨn Duamɨn ziamɨn me ru. Egh kɨ ia mɨkemezir mɨgɨrɨgɨaba, ia bar da isɨva men sure damu, eghtɨ me dar gɨn mangɨ. Ia deravɨra fogh, kɨ ia ko ikɨvɨra ikɨ mangɨtɨ, nguazir kamɨn dughiam gɨvagham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 7 BILONG 1STA" />
<ms1>SANDE 7 BILONG 1STA</ms1>
<ms>1. RIT <rq>Ap 1:12-14</rq></ms>
<mr>Akar dapanim: Suren gumaziba bar navir vamɨran ikia uari akuvava God ko mɨgei.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Egha Iesusɨn aposelba Olivɨn Mɨghsɨam ateghava ua Jerusalemɨn zui. Olivɨn Mɨghsɨar kam Jerusalemɨn roghɨra ikiava an ruarim kilomitan vamɨran mɨrara ghu. Egha me otivighava, ghuriar pɨn itir me zurara itimɨn ghuavanabo. Men ziabara kara:</p>
<pi>Pita, Jon, Jems ko Andru, Filip ko Tomas, Batolomyu ko Matyu, Jems, Alfiusɨn otarim, ko Saimon a Selotiabar gumazir mam, ko Judas, a Jemsɨn otarim.</pi>
<p>Egha me zurara navir vamɨra ikia uari inigha God ko mɨgei, amizir maba ko Maria, Iesusɨn amebam, koma an doziba sara.</p>
<s2>Kar Godɨn Akam.</s2>
</twocol>
<ms>SAM <rq>Sam 27:1, 4, 7-8</rq></ms>
<s1>Ia akam ikaragh: Ekiam, a nan angazangarim ko nan akurvazir gumazim.</s1>
<q1>Ikiavɨra Itir God, a nan angazangarim ko nan akurvazir gumazim.</q1>
<q2>Ezɨ kɨ gumazitamɨn atiatingan kogham.</q2>
<q2>Ikiavɨra Itir God, a dɨpenir gavgavimɨn mɨn na modogha, na geghuva nan garima, kɨ atiatir puvatɨ.</q2>
<s1>Ia akam ikaragh: Ekiam, a nan angazangarim ko nan akurvazir gumazim.</s1>
<par/><goodbreak/>
<q1>Kɨ bizir vamɨra bagha Ikiavɨra Itir Godɨn azaragha gɨfa.</q1>
<q2>Bizir kɨ bar ifongezimra kara: kɨ angamra itir dughiamɨn an Dɨpenimrama aven ikiam.</q2>
<q2>Kɨ an ganganir aghuimɨn gan an boroghɨn ikɨ bar akueghasa.</q2>
<q2>Kɨ an Dɨpenimɨn ikɨ a baghɨvɨra ikɨva an nɨghnɨzim gɨfofoghsɨ an azangam.</q2>
<s1>Ia akam ikaragh: Ekiam, a nan angazangarim ko nan akurvazir gumazim.</s1>
<par/><goodbreak/>
<q1>O Ikiavɨra Itir God, kɨ nɨn deir dughiamɨn,</q1>
<q2>nɨ nan kuarkuvigh nan mɨgɨrɨgɨaba baragh na ikarvagh.</q2>
<q1>O Ikiavɨra Itir God, nɨ kamagh na mɨgɨa ghaze, “Nɨ bar na nan boroghɨra izɨ na baghavɨra ikɨ na gɨfofoghsɨ nan azangsɨgh.”</q1>
<q2>Eghtɨ kɨ nɨ ko ikɨsɨ bar nɨn boroghɨra mangam.</q2>
<s1>Ia akam ikaragh: Ekiam, a nan angazangarim ko nan akurvazir gumazim.</s1>
<par/><goodbreak/>
<ms>2. RIT <rq>1 Pi 4:13-16</rq></ms>
<mr>Akar dapanim: Gumazim o amizim navim giragh gumazir igiamin otogh, egh a bizir kam bangɨn mɨzazim isi, egh a gumazir igiamɨn otozir iziam bagh bar akongegh Godɨn iziam fɨ.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Ia osɨmtɨzir kabar aven Krais mɨzazim isi moghɨn, ia uaghan mɨzazim isi. Kamaghɨn ia bar akongegh. Egh gɨn ia a uamateghamin dughiamɨn ia an atrivimɨn angazangarimɨn ganɨva ian agorogem pɨn ikɨtɨ, ia guizbangɨra bar akuegham. Godɨn Duar angazangarim itim ia avara. Kamaghɨn me Kraisɨn ziam bangɨn me akar kuraba ia mɨkɨmtɨma, eghtɨ ia bar akuegham. Ia uari uan osɨmtɨziba bagh mɨzazim iniam, kamaghɨn derazir puvatɨ. Ian tongɨn tav gumazitam mɨsueghtɨma an aremegham, o a biziba okɨmam, o a tintinimɨn arazir kurabar amuam, o a tintinimɨn gumazir igharazibar bizibar ganam, me an arazir kaba baghɨva osɨmtɨzim a darɨghtɨma, kamaghɨn derazir puvatɨ. Ia Kraisɨn adarazi, eghɨva Kraisɨn ziam bagh ia mɨzaziba iniva, aghumsɨghan markɨ. Kraisɨn ziam ian iti, kamaghɨn ia Godɨn ziam fɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ikiavɨra Itir God ghaze, “Kɨ ia ateghtɨ ia uarira ikian kogham, mati borim amebam ko afeziam puvatɨzɨ moghɨn. Puvatɨ. Kɨ ia bagh izam.”."</p3>
<p2>Aleluya.</p2>
<ms>GUTNIUS <rq>Jo 17:1-11</rq></ms>
<mr>Akar dapanim: Afeziam, nɨ datɨrɨghɨn iziar ekiam uan Borim danɨng.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Iesus suren gumazibav kemegha gɨvagha, egha kogha overiamɨn gara, egha kamaghɨn mɨgei, “Afeziam, dughiam izegha gɨfa. Eghtɨ nɨn Otarim ziar ekiam nɨ danɨngsɨ, kamaghɨn nɨ datɨrɨghɨn ziar ekiam uan Otarim danɨngigh. Kamaghɨn ami, nɨ gavgavim a ganigha gɨfa. Nɨ kamaghɨn ifonge, a ikɨrɨmɨrir aghuim gumazir nɨ a ganɨngiziba, bar me danɨngam. Kar zurara itir ikɨrɨmɨrir aghuarim. Bizir kam bagha, nɨ gumazamiziba bar men dapanimɨn ikiasa anemɨsefe. Ezɨ zurara itir ikɨrɨmɨrir aghuarim, a kamakɨn: Gumazir ikɨrɨmɨrir aghuarir kam iniziba, me nɨ gɨfo, nɨ uabɨra nɨ guizbangɨn God. Egha me Krais Iesus gɨfo, nɨ anemadazɨ a ize.</p>
<p>“Kɨ nɨn ziar ekiam ko gavgavim nguazir kamɨn gumazamizibar akagha gɨfa. Egha kɨ, ingangarir kɨ damuasa nɨ na ganɨngizir kam, kɨ a gamigha gɨfa. Afeziam, fomɨra nguazim tɨghar otivam, kɨ nɨ ko ikia nan ziam ekefe. Ezɨ datɨrɨghɨn nɨ uan damazimɨn, nɨ ua ziar ekiam na danɨngasa, kɨ ifonge.</p>
<p>“Kɨ nɨn ziar ekiam isa nguazir kamɨn gumazir nɨ na ganɨngizibar aka. Me nɨn gumazamiziba, ezɨ nɨ me na ganigha gɨfa. Ezɨ me deravɨra nɨn akam baragha an gɨn zui. Egha me datɨrɨghɨn fo, bizir nɨ na ganɨngiziba, da bar nɨrara ize. Ezɨ akar nɨ na ganɨngiziba, kɨ bar da isa me ganɨngi. Ezɨ me da ini, egha me guizbangɨra kamaghɨn fo, kɨ fomɨra nɨ ko ikegha, egha kɨ ize. Egha me nɨghnɨzir gavgavim ikia kamaghɨn fo, nɨ na amadazɨ ezɨ kɨ ize.</p>
<p>“Kɨ me bagha nɨ ko mɨgei. Kɨ bar nguazimɨn gumazamiziba bagha nɨ ko mɨgeir pu. Kɨ fo, gumazamizir nɨ na ganɨngizir kaba, me nɨn adarasi. Kamaghɨn amizɨ, kɨ me bagha nɨ ko mɨgei. Ezɨ nan gumazamiziba, me nɨn adarasi. Ezɨ nɨn gumazamiziba, me nan adarasi. Ezɨ gumazamiziba nan gumazamizir kabar gari, me nan ziar ekiam gɨfo.</p>
<p>“Kɨ datɨrɨghɨn nɨ bagh izam, egh kɨ ua nguazimɨn ikian kogham. Ezɨ me nguazimɨn ikiavɨra iti. Ezɨ Afeziam, nɨ bar zue ezɨ tav nɨn mɨn itir puvatɨ! Kɨ kamagh sua, me uari inigh navir vamɨra ikɨ, mati nɨ na ko, ga uaning inigha iti moghɨn. Bizir kam bagha, nɨ uan ziamɨn gavgavimɨn deravɨra men gan. Kar ziar nɨ na ganɨngizim.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<vfill/>
<info category="h" value=" " />
<mt>PESTODE</mt>
<mt>BILONG</mt>
<mt>PENTEKOS</mt>
<vfill/>
<eject/>
<info category="h" value="VIJIL MISA (SARERE)" />
<ms1>VIJIL MISA (SARERE)</ms1>
<ms>1. RIT <rq>Jen 11:1-9</rq></ms>
<mr>Akar dapanim: E magɨrɨ akar me mɨgeim abɨghrarightɨ, me uan akar mɨngaribagh foghan kogh egh uariv kɨman kogham.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Fomɨra nguazimɨn gumazamiziba bar akar vamɨra ikia egha mɨgɨrɨgɨar otevir vabaram ami. Egha me aruem anadi naghɨn ikegha, puram arua ghua iza Babilonɨn nguazir zarimɨn apia.</p>
<p>Egha me uarira uariv gei, “Aria, ia izɨ, e bar moghɨra nguazitaba inigh egh da tueghtɨ da brikbar mɨn otivika.” Egha me dɨpenibar ingaramin brikbagh ami. Egha me brighɨn kabagh amizɨ da uarir isavsuighamin koltaba uaghan iti. Egha me ghaze, “E datɨrɨghɨn uari uaribagh nguibar ekiatamɨn ingaram, egh an aven tauan bar ruaritam asam, eghtɨ an ruarim mangɨ overiamɨn suiragham. Egh kamaghɨn, e uari abɨgh mang tintinibar nguazimɨn nguibar igharazibar ikian kogham. E kamaghɨn damutu, gumazamiziba bar ziar bar ekiam e danɨngam.”</p>
<p>Ezɨ Ikiavɨra Itir God, nguibar ekiar kam ko tauan me an aven ingarizimɨn ganasa izaghiri. Egha uan Nguibamɨn ikia ghaze, “Gumazamizir kaba me akar vamɨram mɨgɨa egha uari inigha nɨghnɨzir vamɨra iti. Egha nguibar dafar kamɨn ingari. Me kamaghɨn uan nɨghnɨzimɨn gɨn mangɨ, bizir avɨribar amuam. Kamagh amizɨ e ua magɨrɨ akar me mɨgeim abɨghrarightɨ, me uan akar mɨngaribagh foghan kogh egh uariv kɨman kogham.”</p>
<p>Egha Ikiavɨra Itir God me gamizɨ, me tintinibar nguaziba bar adar ghue. Egha nguibar ekiar kam uam a ingari puvatɨ. Dughiar kam, Ikiavɨra Itir God gumazamizir kabar akar me mɨgeiba abɨagharɨki, ezɨ me tintinibar nguazimɨn danganiba bar adar ghue. Kamaghɨn me nguibar ekiar kam dɨbora ghaze, “Babel.”</p>
<s2>Kar Godɨn Akam.</s2>
</twocol>
<eject/>
<info category="h" value="O:" />
<ms1>O:</ms1>
<ms>1. RIT <rq>Eks 19:3-8, 16-20</rq></ms>
<mr>Akar dapanim: Moses gumazamiziba inigha, me itir danganimɨn azenan ghua men faragha ghua God bativasa zui. Me mɨghsɨamɨn boroghɨn ghua, an apengan zarimɨn tuifi.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ezɨ Moses God ko mɨkɨmasa mɨghsɨamɨn ghuanadi. Ezɨ Ikiavɨra Itir God mɨghsɨamɨn ikia Mosesɨn dɨagha ghaze, “Nɨ Israelia mɨgɨrɨgɨar kaba me danɨngam, me Jekopɨn ovavir boriba. Kɨ Isipɨn amizir biziba, ia uari dar ganigha gɨfa. Egha ia nan gari kɨ ia ini, mati kuarazir bagam uan nguzim uan avɨzimɨn a isi moghɨn, kɨ ua bagha ia inigha iza danganir kamɨn izezɨ, ia datɨrɨghɨn na ko iti. Egh ia datɨrɨghɨn nan Akar Gavgavir Dɨkɨrɨzimɨn suiragh gavgavigh, nan akabar gɨn mangɨ, nan gumazamizibar otogham. Nguazir kamɨn danganiba bar, ko gumazamiziba bar, me nan adarazira, eghtɨ kɨ men tongɨn iarara ua bagh ia mɨsevegham, eghtɨ ia nan gumazamizibara ikiam. Egh ia na baghavɨra itir gumazamizibara ikɨ, egh ofa gamir gumazibar mɨn ikɨ, kantrin igharazibar gumazamiziba bagh abuir gumazimɨn ingangarim damuam. Egh ia bar guizbangɨra nan gumazamizibara ikiam.” Egha Ikiavɨra Itir God mɨgɨrɨgɨar kaba gumazamizibar anɨngasa Moses mɨgei.</p>
<p>Ezɨ Moses mɨghsɨam ategha ghua Israelian gumazir dapaniba akuvagha, akar Ikiavɨra Itir God a mɨkemeziba, bar dar gun me mɨgei. Ezɨ gumazamiziba bar moghɨra kamaghɨn mɨgei, “Bizir Ikiavɨra Itir God e mɨkemeziba, e bar dar amuam.” Ezɨ Moses ghua gumazamizibar akabar gun Ikiavɨra Itir God mɨgei.</p>
<p>Ezɨ dughiar namba 3ɨn mɨzarazimɨn arariba dagarvazi onɨmariba taghtasima, ghuariar mɨtiar pɨzir mam izaghira mɨghsɨam avara. Ezɨ me sɨghar ararer gavgavir man baraki. Egha gumazamizir danganir kamɨn itiba, bar atiatiga nɨsi. Ezɨ Moses gumazamiziba inigha, me itir danganimɨn azenan ghua men faragha ghua God bativasa zui. Me mɨghsɨamɨn boroghɨn ghua, an apengan zarimɨn tuifi. Ezɨ Ikiavɨra Itir God avimɨn aven ikia, egha zaghira Sainain mɨghsɨamɨn iti, ezɨ mɨgharir ekiam mɨghsɨam bar anevara. Mɨgharir kam ghuavanadi, mati avir ekiamɨn mɨgharimɨn mɨn ghuavanadi. Ezɨ mɨkɨmkɨzir ekiam mɨghsɨamɨn oto. Ezɨ sɨghamɨn ararem bar ekevegha pamtem ara ghuavɨra iti. Ezɨ Moses God mɨgei. Ezɨ God a ikarvasi, an tiarim mati ararim dagarvasi. Ikiavɨra Itir God izaghira Sainain Mɨghsɨamɨn orazimɨn ikia, egha Mosesɨn dei. Ezɨ Moses ghuavanadi.</p>
<s2>Kar Godɨn Akam.</s2>
</twocol>
<eject/>
<info category="h" value="O:" />
<ms1>O:</ms1>
<ms>1. RIT <rq>Ese 37:1-14</rq></ms>
<mr>Akar dapanim: Ia agharir mɨdiariba, kɨ amɨnim ia danɨngam, eghtɨ ia ua gumazamizibar mɨn otivigh angamra ikiam.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>Ikiavɨra Itir Godɨn gavgavim nan izezɨ, an Duam na inigha ghua danganir zarir mamɨn na atɨ. Danganir kam, gumazibar agharir avɨriba an iti Egha a na inigha ga ghua danganir zarir kam garua, agharir pozir bar avɨrimɨn garima, agharir kaba bar mɨsigha ireghav iti. Ezɨ a kamaghɨn nan azaragha ghaze, “Gumazibar borim, nɨ manmaghɨn nɨghnɨsi, agharir kaba, da ua gumazamizibar mɨn otivigh angamra ikiam, o puvatɨ?” Ezɨ kɨ a mɨgei, “O Ikiavɨra Itir God, nan Ekiam, nɨ uabɨra fo, kɨ puvatɨ.”</p>
<p>Ezɨ a kamaghɨn na mɨgei, “Nɨ nan akar kam agharir kabav kɨnigh kamaghɨn dav kɨm suam, ‘O ia agharir mɨdiariba, ia Ikiavɨra Itir Godɨn akam baragh. Ikiavɨra Itir God, en Ekiam, a kamaghɨn aghariba ia mɨgei, Kɨ amɨnim ia danɨngam, eghtɨ ia ua gumazamizibar mɨn otivigh angamra ikiam. Kɨ agɨriba ko tuziba ia darɨgh, egh mɨkarzir nimɨn ian agiriba ko tuzir kaba avegham. Egh kɨ ia damightɨ ia gumazamizibar mɨn otivightɨ, kɨ amɨnim ia danightɨ ia angamra ikiam. Eghtɨ ia deraghvɨra fogh suam, kɨ uabɨ kɨ Ikiavɨra Itir God.’<glue width="0.2em" />”</p>
<p>Kamaghɨn amizɨ, kɨ a na mɨkemezɨ moghɨra, akam me mɨkɨravɨra ikia orazi, aghariba tɨngazi. Kɨ ghua oraghavɨra itima, Ame, nɨgɨnir dafar kuram oto. Egha kɨ garima, aghariba uamategha uan danganibara ghua uariv tifi. Egha gɨn kɨ agiriba ko tuzibar garima da uam agharibar poke, ezɨ dar mɨkarziba otivigha da avara. Ezɨ me gumazamizibar mɨn otifi, ezɨ amɨnim men aven ghuzir puvatɨ. Ezɨ Ikiavɨra Itir God kamaghɨn na mɨgei, “Gumazibar borim, nɨ kamaghɨn amɨnim mɨkɨm suam: Kɨ Ikiavɨra Itir God, nɨn Ekiam, kɨ amɨnim akar gavgavim a ganɨga ghaze, nɨ nguazir kamɨn otevir 4pla bar dar ikegh izɨ mɨkarzir kɨnir kabar aven mangɨtɨ me uamategh angamra ikiam.” Ezɨ kɨ Ekiamɨn akar kam anekuri, ezɨ amɨnim kuar kabar aven zui, ezɨ me angamra itir ikɨrɨmɨrim inigha egha bar moghɨra tuifi. Me mɨdorozir gumazir bar avɨrim mɨn otogham. eghtɨ men dɨbobonim bar ekevegham.</p>
<p>Ezɨ Ekiam kamaghɨn na mɨgei, “Gumazibar borim, Israelia mati agharir mɨsɨngizibar mɨn aremezɨ moghɨn iti. Egha me zurara ghaze, en aghariba mɨsigha gɨfa. E ua deraghvɨra ikian kogham. Egh e bar puvatɨgham. Kamaghɨn, nɨ nan akam me mɨkɨnasa kɨ ifonge, egh kamaghɨn me mɨkɨm suam: Kɨ Ikiavɨra Itir God, ian Ekiam, kɨ ian matmatiar moziba kuasava ami, egh ia inigh azenan izegh, egh ia inigh ua Israelian nguazimɨn mangam, kar ian nguazim. Egh dughiar kɨ ian mozibagh kuigh ia famim, ia nan gumazamiziba deraghvɨra fogh suam, kɨ uabɨ kɨ Ikiavɨra Itir God. Egh kɨ uan Duam ia danɨngam, eghtɨ ia angamra ikiam. Eghtɨ kɨ ua ian aku ian nguazimra mangam, ia an ikɨ deraghvɨra ikiam. Ezɨ kɨ kamaghɨn amir dughiam, ia deraghvɨra fogh suam, kar nan akamra, kɨ akam akɨrizɨ moghɨn, kɨ a gami. Kɨ Ikiavɨra Itir God, kɨ mɨkemegha gɨfa.”</p>
<s2>Kar Godɨn Akam.</s2>
</twocol>
<eject/>
<info category="h" value="O:" />
<ms1>O:</ms1>
<ms>1. RIT <rq>Jol 2:28-32</rq></ms>
<mr>Akar dapanim: Kɨ uan Duam isɨ bar gumazamizibagh ingegham.</mr>
<s1>Akar kam, Godɨn akam inigha izir gumazim Joel, an osiri.</s1>
<twocol>
<q1>Ikiavɨra Itir God kamaghɨn mɨgei,</q1>
<q1>“Kɨ gɨn uan Duam isɨ gumazamiziba bar me gingegham.</q1>
<q2>Eghtɨ ian otariba ko guiviba nan akam, akam inigha izir gumazibar mɨn anekunam.</q2>
<q2>Eghtɨ ian gumazir ghuriba irebabar gantɨ, ian gumazir igiaba irebabar mɨn bizibar ganam.</q2>
<q1>Egh dughiar kamɨn kɨ uaghan uan Duam isɨ,</q1>
<q2>ingangarir gumaziba ko ingangarir amizibagh ingegham.”</q2>
<q1>Egha Ikiavɨra Itir God, ua kamaghɨn mɨgei,</q1>
<q1>“Kɨ arazarazir igharagha garibar amutɨ da nguazim ko overiamɨn otivam,</q1>
<q2>Eghtɨ avim, ko ghuzim, ko mɨgharir pɨzir ruarir ekiaba otivam.</q2>
<q1>Kɨ izamin dughiar kam, arazir kaba faragh otivam:</q1>
<q2>aruem mang mɨtategham,</q2>
<q2>eghtɨ iakinim ghuzimɨn mɨn otogh aghevegham.</q2>
<q1>Eghtɨ gɨn Ikiavɨra Itir Godɨn dughiar ekiam otogham. Dughiar ekiar kam otoghtɨ gumazamiziba bar atiatigham.</q1>
<q1>Eghtɨ dughiar kamɨn gumazamizir Ikiavɨra Itir Godɨn iziamɨn deiba, a men akuragh ua me iniam.</q1>
<q1>Eghtɨ Ikiavɨra Itir God, mɨkemezɨ moghɨn, gumazamizir Saionɨn mɨghsɨam ko Jerusalemɨn nguibamɨn itiba, men tarazi oveghan kogham.</q1>
<q2>Gumazamizir Ikiavɨra Itir God, ua bagh inabaziba, me men tongɨn ikɨ deraghvɨra ikiam.”</q2>
<s2>Kar Godɨn Akam.</s2>
</twocol>
<ms>SAM <rq>Sam 104:1-2, 24, 27-30, 35</rq></ms>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<q1>Kɨ uan navir averiamɨn aven Ikiavɨra Itir Godɨn ziam fam!</q1>
<b/>
<q1>O Ikiavɨra Itir God, nan God, nɨ bar pɨn iti.</q1>
<q2>Nɨn ziam bar pɨn ikia egha nɨ atrivir bar ekiam.</q2>
<q1>Angazangarim nɨ evara, mati gumazim nim avara.</q1>
<q2>Nɨ overiam atɨzɨma mɨkoveziba bar iti, mati gumazim purirpenim asaragha benimɨn a ikezɨma a iti.</q2>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<q1>O Ikiavɨra Itir God, nɨ bizir bar avɨrimɨn ingari!</q1>
<q2>Nɨ bar fofozir ekiam ikia bizir avɨrir kaba bar adar ingari.</q2>
<q2>Ezɨ bizir nɨ ingarizir kaba, nguazim bar a gizɨfa.</q2>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<q1>Angamra itir biziba bar nɨrara gari,</q1>
<q2>mɨtiriam men azir dughiam nɨ dagheba me danɨngasa me nɨrara mɨzuai.</q2>
<q1>Nɨ dagheba me ganɨdima me api.</q1>
<q2>Nɨrara dagher aghuiba me ganɨdi,</q2>
<q3>men naviba izɨva egha kuatɨgha iti.</q3>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<q1>Nɨ ikɨrɨmɨrir angamra itim anɨdir amɨnim me ganɨngizɨ, me angamra iti.</q1>
<q2>Nɨ nguazimɨn bizir igiabagh amima da otifi. Nan ifongiam kamakɨn,</q2>
<q2>nɨ arazir kurabagh amir gumazamiziba bar me gasɨghasɨkigh.</q2>
<q2>Gumazir kuraba bar moghɨra gevegh ua ikian kogham.</q2>
<b/>
<q1>Kɨ uan navir averiamɨn aven Ikiavɨra Itir Godɨn iziam fam!</q1>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<ms>2. RIT <rq>Ro 8:22-27</rq></ms>
<mr>Akar dapanim: E uan navir averiabar arai, egha e mɨkɨman ibura. Ezɨ dughiar kamɨn Godɨn Duam uabɨ e bagha God ko mɨgɨa, an azangsɨsi.</mr>
<s1>Pol Romba bagha osirizir akɨnafarimɨn dɨbobonim</s1>
<twocol>
<p>E fo, bizir God ingariziba bar moghɨra, mati amizim borim batasa mɨzazim isi moghɨn, da mɨzazim isi. Egha da bar puv tuava ara, iza datɨrɨghɨn oto. Ezɨ bizir kabarama arair pu. Puvatɨ, e uari uaghan arai. E Godɨn Duam inigha gɨfa, a kamakɨn, a God e danɨngamin bizir aghuibar faragha zuir bizim, an e ganɨngi. Egha e tuava ara, dughiar God e damightɨ e an boribar mɨraram otivamimɨn, e a bagha mɨzuai. Dughiar kam, God en mɨkarzibar amightɨ da fɨrighregh ganganir igharazimɨn otogham. E bizir aghuir e fogha iniamiba bagh mɨzuai itima, kamaghɨn God en akura. Egh e suam, e bizir mam bagh mɨzuamam, egh fogham, e tɨghar a iniam. Egh gumazim tizim bagha bizir a inigha gɨvazim baghɨva mɨzuam ikiam? Ezɨ e fo, bizir e tɨghar iniamiba e guizbangɨra da iniam. Egha kamaghɨn e navibar suigha da bagha mɨzuai.</p>
<p>Kamaghɨra, Godɨn Duam e gavgaviba puvatɨzir darazir akurvasi. E fozir pu, e manmagh biziba bagh God ko mɨkɨmam? En mɨgɨrɨgɨaba otefe. Kamaghɨn amizɨ, Godɨn Duam uabɨ e bagha God ko mɨgɨa, tuava ara, an ararem akar e mɨkɨman asazibagh afira. Ezɨ God gumazamizibar navir averiaba guizbangɨra dar gari. A uan Duamɨn nɨghnɨzim gɨfo. Kamaghɨn, an Duam Godɨn ifongiamɨn gɨn ghua Godɨn gumazamiziba bagha a ko mɨgei.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>O Godɨn Duam nɨ izɨ, egh nɨghnɨzir gavgavim itir gumazamizibar naviba gizɨvagh, eghtɨ me gumazamizir igharazibagh ifuegham.</p3>
<p2>Aleluya.</p2>
<ms>GUTNIUS <rq>Jo 7:37-39</rq></ms>
<mr>Akar dapanim: Dɨpar ikɨrɨmɨrir zurara itim anɨdim, dɨkav ivemarɨ fasfagh iram.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ isar ekiamɨn dughiar abuananam, a dughiar bar ekiam. Ezɨ dughiar kamɨn Iesus tugha egha pamten diagha kamaghɨn mɨgei, “Gumazitam kuarim an pɨri, a na bagh izɨ egh dɨpam ramam. Akar Godɨn Akɨnafarimɨn itim kamaghɨn mɨgei, ‘Gumazir nɨghnɨzir gavgavim nan itim, a dɨpar ikɨrɨmɨrir zurara itim anɨdim, an navir averiam gizɨvaghɨva, egh fasfagh iram.’<glue width="0.2em" />”* Iesus Godɨn Duam mɨgei, gumazir nɨghnɨzir gavgavim an itiba, me a iniam. Ezɨ dughiar kamɨn Iesus ziar ekiam tɨghar a iniam, kamakɨn Godɨn Duam tɨghar izam.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PENTEKOS SANDE" />
<ms1>PENTEKOS SANDE</ms1>
<ms>1. RIT <rq>Ap 2:1-11</rq></ms>
<mr>Akar dapanim: Godɨn Duam, gumazamizir kaba bar me gizɨvazɨ me nguibar igharazibar akabav gei.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ Pentikosɨn Dughiar Ekiam otozɨma, nɨghnɨzir gavgavim Iesusɨn itir darasi, me bar moghɨra uari akuvagha danganir vamɨran iti. * Ezɨma zuamɨra nɨgɨnir mam Godɨn Nguibamɨn ikeghava zaghira mati amɨnir gavgavim izi. Egha dɨpenir me apiaghav itim bar a gizɨvagha a noke. Egha me garima bizir mam mati avir mɨzariaba bɨaghɨrava vaghvagha men dapanir siriabagh apiaghiri. Ezɨ Godɨn Duam bar moghɨra me gizɨvaghava, gavgavim me ganɨga me gamima, me nguibar igharazibar akabav gei.</p>
<p>Ezɨ Judan gumazamizir Godɨn apengan itir maba, me uan nguazimɨn itir kantriba bar dar ikegha izegha datɨrɨghɨn Jerusalemɨn iti. Egha me nɨgɨnir kam baregha iza bar uari akuvaghav ikiava, me vaghvagha orazima gumazamiziba men nguibabar akabav gei. Ezɨ kamaghɨn me osemegha okam nɨghnɨsi. Egha me dɨgavir kuram gamighava azangsɨsi, “Gumazamizir mɨgeir kaba, me bar Galilin gumazamizibara! Ezɨma manmaghɨn amizima e vaghvagha me barazima me en nguibabar akabav gei? E marazi, Partian kantri ko Midian kantri ko Elamɨn kantribar ize. Ezɨ marazi Mesopotemian Distrighɨn izezir gumaziba. Ezɨ marazi Judian Distrigh ko Kapadosian Provins ko Pontusɨn Provins koma Esian Provinsɨn ize. Ezɨ maba Frigian Distrigh ko Pampilian Provinsɨn ize. Ezɨ marazi Isipɨn kantri, ko Libian Distrighɨn aven itir danganim a nguibar ekiam Sairinin boroghɨra itiba ize. Ezɨ marazi Judan gumazir Romɨn nguibamɨn ikegha izeziba. E bar moghɨra, Judaba ko Kantrin Igharazibar Gumaziba, me Judan arazibagh amuava dar gɨn ghua, egha me uaghan, mati en marasi. Ezɨma en marazi Kritian arighatɨzim koma Arebian Distrighɨn gumaziba, e vaghvagha me barazima me en nguibabar akabar God amizir bizir ekiabar gun mɨgei!”</p>
<s2>Kar Godɨn Akam.</s2>
</twocol>
<ms>SAM <rq>Sam 104:1, 24, 29-31, 34</rq></ms>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<q1>Kɨ uan navir averiamɨn aven Ikiavɨra Itir Godɨn ziam fam!</q1>
<b/>
<q1>O Ikiavɨra Itir God, nan God, nɨ bar pɨn iti.</q1>
<q2>Nɨn ziam bar pɨn ikia egha nɨ atrivir bar ekiam. O Ikiavɨra Itir God, nɨ bizir bar avɨrimɨn ingari!</q2>
<q2>Nɨ bar fofozir ekiam ikia bizir avɨrir kaba bar adar ingari.</q2>
<q2>Ezɨ bizir nɨ ingarizir kaba, nguazim bar a gizɨfa.</q2>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<q1>Guizbangɨra, nɨ akɨrim ragha me gasarazɨ me atiati.</q1>
<q2>Men angamra itir ikɨrɨmɨrim nɨ me dama a inizɨ me ariaghɨre,</q2>
<q3>egha men mɨkarziba ua nguazir mɨnemniamɨn oto.</q3>
<q1>Nɨ ikɨrɨmɨrir angamra itim anɨdir amɨnim me ganɨngizɨ, me angamra iti.</q1>
<q2>Nɨ nguazimɨn bizir igiabagh amima da otifi.</q2>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<q1>E ghaze, Ikiavɨra Itir Godɨn gavgavim ko angazangarir ekiam zurara ikɨ mamaghɨra ikiam.</q1>
<q2>Eghtɨ Ikiavɨra Itir God, bizir a ingariziba bagh bar akongegham. A na gami, kɨ bar akonge.</q2>
<q2>Kɨ kamagh sua ifonge, a nan onger akabagh ifuegham.</q2>
<s1>Ia akam ikaragh: Ekiam, nɨ uan Duam amadaghtɨ, a izɨ nguazir igiam damightɨ an otogh.</s1>
<par/><goodbreak/>
<ms>2. RIT <rq>1 Ko 12:3-7, 12-13</rq></ms>
<mr>Akar dapanim: Godɨn Duamra bar e ruegha e gamizɨ e nivafɨzir vamɨram otifi.</mr>
<s1>Akar kam, akɨnafarir faragha zuim, Pol Korinɨn gumazamiziba baghava an osirizimɨn aven iti.</s1>
<twocol>
<p>Kamaghɨn amizɨ, ia kamaghɨn foghasa kɨ ifonge, Godɨn Duam gumazitamɨn ikɨtɨma a kamaghɨn mɨkemeghan kogham, “Iesus, a ikufigh.” Ezɨ uaghan Godɨn Duam puvatɨzir gumazitam kamaghɨn mɨkemeghan kogham, “Iesus, an Ekiam.”</p>
<p>Godɨn Duam bizir aghuir guar avɨribagh ami, egha Duar kamra ada nɨdi. God bagha ingarir tuavir guar avɨriba iti, ezɨ e Ekiar kamra bagha ingari. Ingangarim gamir arazarazir avɨriba iti, ezɨ Godɨn vamɨrara gavgavim ko fofozim bar gumazamizibagh anɨdima, me ingangarir kabagh ami.</p>
<p>Godɨn Duam gumazamiziba vaghvagha men aven uan ingangarim akakasi, egh tuavir kamɨn a gumazamiziba bar men akurvagham.</p>
<p>Gumazir nivafɨzir vamɨra, egha an akuar avɨriba iti. Ezɨ akuar avɨrir kaba, nivafɨzir vamɨran poro. Ezɨ Krais uaghan kamaghɨra. Ezɨ, Duar vamɨra bar moghɨra e ruezɨ, e nivafɨzir vamɨran mɨn iti. E Judaba ko Kantrin Igharazibar Gumaziba, ko ingangarir gumazir kɨniba ko fɨriaghrezir gumaziba, Godɨn Duam bar moghɨra e gamizɨ, mati gumazamizir avɨriba uari inigha dɨpar itarir vamɨran api moghɨn, e uari inigha Godɨn Duam ko poro.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>O Godɨn Duam nɨ izɨ, egh nɨghnɨzir gavgavim itir gumazamizibar naviba gizɨvagh, eghtɨ me gumazamizir igharazibagh ifuegham.</p3>
<p2>Aleluya.</p2>
<ms>GUTNIUS <rq>Jo 20:19-23</rq></ms>
<mr>Akar dapanim: Afeziam na amadazɨ kɨ ize, kamaghɨra kɨ ia amadazɨ ia zui. Egh ia Godɨn Duam inigh.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Sanden guaratɨzimɨn amɨnim pɨrigha gɨfa. Ezɨ suren gumaziba me Judabar atiatingi, egha dɨpenir me itim, me pamten an tiar akaba ase, eghtɨ azenan itir gumazitam aven izan kogham. Ezɨ Iesus iza pura suren gumazibar tongɨn tughav iti. Egha a kamaghɨn me mɨgei, “Ian naviba amɨragh ikɨ.” A kamaghɨn mɨgɨa, uan duar torir dafarimningɨn itimning ko duar ivir vuemɨn itim, men aka. Ezɨ suren gumaziba Ekiamɨn ganigha me bar akonge. Ezɨ Iesus ua me mɨgei, “Ian naviba amɨragh ikɨ. Afeziam na amadazɨ ezɨ kɨ ize. Ezɨ kamaghɨra kɨ ia amadima ia zui.” A kamaghɨn mɨgɨa, egha uan amɨnim men a giveragha, men amada, egha kamaghɨn me mɨgei, “Ia Godɨn Duam uan navir averiabar a inigh. Egh ia gumazamizibar arazir kuraba gɨn amadagham, eghtɨ God uaghan men arazir kuraba gɨn amadaghtɨ, da ua puvatɨgham. Eghtɨ ia men arazir kuraba gɨn amadaghan koghtɨ, men arazir kuraba ikɨvɨra ikiam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE BILONG GOD TRIWAN" />
<ms1>SANDE BILONG GOD TRIWAN</ms1>
<ms>1. RIT <rq>Eks 34:4-6, 8-9</rq></ms>
<mr>Akar dapanim: Kɨ God, kɨ apangkuvimɨn mɨngarim.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ezɨ Moses Ikiavɨra Itir God a mɨkemezɨ moghɨn amua, a faragha nigha izezir dagɨar akuamningɨn mɨrara garir dagɨar akuamning atu. Egha bar mɨzaraghara uan dafarimɨn dagɨar akuamning atera Sainain mɨghsɨam ghuavanadi.</p>
<p>Ezɨ Ikiavɨra Itir God ghuariamɨn ikia zaghira Moses ko tughav ikia, egha uabɨ uan ziam dɨbora ghaze, kɨ Ikiavɨra Itir God. Egha a Mosesɨn boroghɨn ghua an guam gitavɨragha kamaghɨn diagha ghaze, “Kɨ Ikiavɨra Itir God, kɨ Ikiavɨra Itir God. Kɨrara, kuarkuvir arazim ko apangkuvir arazimɨn mɨngarim. Egha zuamɨra anɨngazir puvatɨ. Egha zurara gumazamiziba apangkuvigha, egha zurara uan mɨgɨrɨgɨabar gɨn ghua guizɨn arazibagh ami.</p>
<p>God mɨkemegha gɨvazɨ, Moses zuamɨra tevimning apɨrigha dapanim aviragha guam nguazim gatɨgha Godɨn ziam fe. Egha kamaghɨn mɨgei, “O Ikiavɨra Itir God, kɨ nɨn azai, nɨ bar guizbangɨra na gifuegh, egh nɨ e ko mangɨ. Guizbangɨra, gumazamizir kaba akaba barazir puvatɨ. Ezɨ nan ifongiam kamakɨn, nɨ en arazir kuraba ko igharagha garir bizir kuraba gɨn amadagh. Egh e damightɨ e nɨn gumazamizibara ikiam.”</p>
<s2>Kar Godɨn Akam.</s2>
</twocol>
<ms>SAM <rq>Dan 3:52-56</rq></ms>
<s1>Ia akam ikaragh: E zurara nɨn iziam fe.</s1>
<q1>O Ikiavɨra Itir God, nɨ en ovavibar God. Ezɨ e nɨn ziam fasa.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<q1>Nɨn ziam bar pɨn ikɨ egh bar zuegham. Eghtɨ gumazamiziba bar zurara nɨn ziam fɨvɨra ikiam.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<q1>Nɨ uan Dɨpenir bar zuezimɨn itima, e bar moghɨra nɨ mɨnabagha nɨn iziam famin ighiar avɨribagh ami.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<q1>Nɨ enselbagh afiragha uan atrivir dabirabim gaperagha gumaziba ovea ghua itir nguibamɨn gari. Ezɨ e ziar ekiam nɨ ganɨga kamaghɨra iti.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<q1>E nɨn gari, nɨ uan atrivir dabirabim gaperaghav iti. Ezɨ e nɨn ziam fe. E nɨ bagha ighiaba banga nɨ bagh bar akuegha nɨn ziam pɨrafi.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<q1>E fo, nɨ uan Nguibamɨn overiamɨn bar pɨn mar iti, ezɨ e bar akongezir ighiaba nɨ bagha da banga egha zurara ziar ekiam isa nɨ ganɨdi.</q1>
<s1>Ia akam ikaragh: E zurara nɨn iziam fe.</s1>
<par/><goodbreak/>
<ms>2. RIT <rq>2 Ko 13:11-13</rq></ms>
<mr>Akar dapanim: God uan navim ia danɨngtɨ, ia bar moghɨra Godɨn Duam ia damightɨ, ia navir vamɨran ikiam.</mr>
<s1>Akar kam, akɨnafarir namba 2 Pol Korinɨn gumazamiziba baghava an osirizimɨn aven iti.</s1>
<twocol>
<p>Nan adarasi, kɨ datɨrɨghɨn uan akam agɨvasa. Ia uan araziba akɨrigh, ua tuivigh gavgavighvɨra ikɨ. Egh nan akam baragh. Egh ia bar moghɨra navir vamɨra ikɨva egh navir amɨrɨzimɨn ikɨ. Eghtɨ Godɨn ia gifongegha, navir amɨrɨzim ia ganɨngizim, a bar moghɨra ia ko ikiam.</p>
<p>Eghtɨ ia bar moghɨra vaghvagh uarira uan agharibar suigh, mati e Godɨn gumazamiziba ami moghɨn. Ezɨ Godɨn gumazamizir na ko itiba, uan akam isa, ia bagha anemaga ghaze, Afeziam ia ko ikɨ. Kɨ ia bagha Godɨn azangsɨgha ghaze, Ekiam Krais Iesusɨn apangkuvim, ko God ia gifongezir arazim, ko arazir Godɨn Duam ia gamima ia navir vamɨra itim, da bar moghɨra ian ikɨ. *</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia God Afeziam ko Otarim ko Godɨn Duam fɨ. A Godɨn kamra, a datɨrɨghɨn iti, egha a bar fomɨra iti, egh a gɨn izam.</p3>
<p2>Aleluya.</p2>
<ms>GUTNIUS <rq>Jo 3:16-18</rq></ms>
<mr>Akar dapanim: God uan borim amadazɨ, a uam e iniasa nguazir kamɨn ize</mr>
<s1>Ia, Krais Iesusɨn Akar Aghuir Jon osirizim, a baragh,</s1>
<twocol>
<p>God Otarir bar vamɨra iti. Egha God nguazimɨn itir gumazamiziba, bar me gifonge. A kamagh sua, gumazamiziba bar nɨghnɨzir gavgavim an Otarimɨn ikɨva ovengan koghɨva, zurara itir ikɨrɨmɨrir aghuarim iniam. Bizir kam bagha an Otarir bar vamɨran kam me ganɨngi. God uan Otarim nguazimɨn gumazamizibar jasɨn mɨn me tuisɨghasa anemadazir puvatɨ. A men akurvaghasa anemada. Gumazim nɨghnɨzir gavgavim Otarimɨn ti, a kotiaba puvatɨ. Ezɨ gumazim nɨghnɨzir gavgavim an ikian aghua, a kotɨn ikia bar ovegha gɨfa. A nɨghnɨzir gavgavim Godɨn Otarir vamɨran kamɨn itir puvatɨ, kamaghɨn an ovegha gɨfa.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PESTODE BILONG BODI NA BLUT BILONG JISAS KRAIS" />
<ms1>PESTODE BILONG BODI NA BLUT BILONG JISAS KRAIS</ms1>
<ms>1. RIT <rq>Lo 8:2-3, 14-16</rq></ms>
<mr>Akar dapanim: Ekiam damasa manan daghem ia ganɨngi. A dagher igharagha garir mam, ian ovaviba fomɨra anemezir puvatɨ.</mr>
<s1>Akar kam, Moses Osirizir Arazibar Akɨnafarim, o Diuteronomi, an aven iti.</s1>
<twocol>
<p>Ikiavɨra Itir God, en God, a 40plan azenibar ian faragha ghua ia inigha gumaziba puvatɨzir danganim garui. Ia bizir kam gɨnɨghnɨghvɨra ikɨ. A dughiar kamɨn ian navir averiabagh fofoghasa, ia an akar gavgavibagh nɨghnɨghavɨra iti, o puvatɨ. A, ia uari fer arazim agɨvagh an apengan ikiasa, an osɨmtɨzir maba ia ganɨngi. A ia gamizɨ ia uari fer arazim agɨfa. Egha ia ataghizɨ mɨtiriam ian azi, ezɨ a mana ia ganɨngizɨ ia aneme. Dagher kam, ia a gɨfozir puvatɨ, ezɨ ian inazir afeziaba uaghan fomɨra a gɨfozir puvatɨ. A ghaze, a kamaghɨn damightɨ ia fogh suam, e gumazamiziba daghemra damɨ angamra ikian kogham. Puvatɨ. Gumazamiziba God mɨkemezir akabar bar, me dar gɨn mangɨva, egh angamra ikɨvɨra ikiam.</p>
<p>Ia uari fɨva akaba batogh Ikiavɨra Itir God, en God, a bakɨnɨghnɨghan markɨ. Ia ingangarir gumazir kɨnibar mɨn Isipɨn kantrin itima, a ua ia inigha azenan ize. Egha a uabɨ ian faragha ghua gumaziba puvatɨzir danganir ikurar ekiar kamɨn ghu. Danganir kam kuruziba, ko tuighakar imezir kuraba itiba an iti. Ezɨ danganir kam a bar mɨsɨngizɨ, dɨpaba an puvatɨ. Ezɨ a dagɨar bar gavgavir mam a gamizɨ, dɨpam an otogha zaghiri ia aneme. Egha danganir kamɨn a mana ia ganɨngizɨ ia aneme. Kar dagher ian inazir afeziaba fomɨra fozir puvatɨzim. A kamaghɨn ifonge, ia uari abɨnigh an apengara ikiam. Egha a kamaghɨn foghasa, ia an akabar gɨntɨgh biziba bar dar amuam, o puvatɨ. Kamaghɨn, an osɨmtɨziba ia bagha da amadi. Egh a gɨn bizir bar aghuiba, ia danɨngam.</p>
<s2>Kar Godɨn Akam.</s2>
</twocol>
<ms>SAM <rq>Sam 147:12-15, 19-20</rq></ms>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<q1>O Jerusalemia, ia Ikiavɨra Itir Godɨn ziam fɨ!</q1>
<q2>O Saionia, ia uan Godɨn ziam fɨ!</q2>
<q1>A nɨn dɨvazimɨn tiar akabagh amizɨ da gavgafi,</q1>
<q2>egha nɨn gumazamiziba arazir aghuimɨn me gami.</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<q1>A nɨn nguazir mɨtaghniabar aven,</q1>
<q2>dabirabair aghuim gumazamiziba bar me ganɨga, navim amɨrɨzim me ganɨdi.</q2>
<q2>Egha ian azenibar daghebagh ami da deragha aghui.</q2>
<b/>
<q1>Ikiavɨra Itir God, nguazimɨn akar gavgavitam an anemadaghtɨ,</q1>
<q2>bizir a mɨkemezir kam zuamɨrama nguazimɨn otogham.</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<q1>A uan akar gavgaviba ko,</q1>
<q2>uan arazir aghuiba isa Israelia ganɨngi.</q2>
<q1>Kantrin igharazibar gumaziba an akar gavgavir kabagh fozir puvatɨ,</q1>
<q2>kamaghɨn bizir kam, a me bagh a gamizir puvatɨ.</q2>
<b/>
<q2>Aleluia! E bar Ikiavɨra Itir Godɨn ziam fam!</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<ms>2. RIT <rq>1 Ko 10:16-17</rq></ms>
<mr>Akar dapanim: Bretɨn bar vamɨra iti, kamaghɨn, e gumazamizir avɨriba, e nivafɨzir vamɨra ikiam.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Itarir kam Godɨn bizir aghuiba an iti, ezɨ e a bagha God mɨnabi, egha e an wainɨn dɨpam apir dughiamɨn an e gamima, e bar moghɨra uari inigha Kraisɨn ghuzimɨn posi. Ezɨ bretɨn e bɨzir kam, e anepir dughiamɨn, an e gamima, e bar moghɨra uari inigha Kraisɨn nivafɨzimɨn posi. Bretɨn rubuzir vamɨra iti, ezɨ e bar moghɨra uari inigha bretɨn rubuzir kamnaghram api, kamaghɨn e gumazamizir avɨriba, e nivafɨzir vamɨra iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam kamaghɨn mɨgei, “Kɨ overiam ategha izaghirir bretɨn ikɨrɨmɨrir aghuim anɨdim. Tina bretɨn kam amegh, a ikɨrɨmɨrir aghuir zurara itim iniam.”."</p3>
<p2>Aleluya.</p2>
<ms>GUTNIUS <rq>Jo 6:51-58</rq></ms>
<mr>Akar dapanim: Nan mɨkarzim, a guizɨn daghem, ezɨ nan ghuzim, a guizɨn apir bizim.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Kɨ uabɨ dagher kam, ikɨrɨmɨrir zurara itim anɨdim, Godɨn Nguibam ategha egha zaghirɨ. Eghtɨ gumazitam dagher kamra ameghɨva, a zurara itir ikɨrɨmɨrir aghuarim iniam. Dagher kɨ a danɨngamim, a nan nivafɨzim. Kɨ kamagh sua, nguazimɨn gumazamiziba me angamra ikiam, kamaghɨn kɨ me bagh uan nivafɨzim anenigham.”</p>
<p>Ezɨ Judaba akar kam baregha egha me uari tongɨn uarir atara ghaze, “Gumazir kam manmaghɨn uan nivafɨzim e danightɨ e anemam?”</p>
<p>Ezɨ Iesus kamaghɨn me mɨgei, “Bar guizbangɨra kɨ ia mɨgei, ia Gumazibar Otarimɨn nivafɨzim rameghan koghɨva, egh an ghuzim rameghan koghɨva, egh ia angamra itir ikɨrɨmɨrim ian ikian kogham. Nan nivafɨzim a guizɨn daghem, ezɨ nan ghuzim a guizɨn apir bizim. Kamaghɨn ami, gumazim nan nivafɨzim apava egha nan ghuzim api, a zurara itir ikɨrɨmɨrir aghuarim iti. Eghtɨ Godɨn Kotɨn Dughiamɨn kɨ a damightɨ a ua mozimɨn dɨkavigham. Ezɨ gumazim nan nivafɨzim apava egha nan ghuzim api, a nan poroghav iti, ezɨ kɨ an poroghav iti. Afeziar ikɨrɨmɨrir angamra itim anɨdim, a na amadazɨma kɨ ize, ezɨ kɨ Afeziamɨn gavgavimɨn angamra iti. Ezɨ kamaghɨra gumazim nan nivafɨzim api, a nan gavgavimɨn ikɨrɨmɨrir angamra itim iniam. Dagher kamra, a Godɨn Nguibam ategha izaghirɨ. Egha dagher kam, a dagher ian ovaviba fomɨram anemegha gɨn ariaghrezimɨn mɨn garir pu. Puvatɨ. Gumazir dagher kam apim, a zurara itir ikɨrɨmɨrir aghuarim iniam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="PESTODE BILONG SANTU HAT BILONG JISAS" />
<ms1>PESTODE BILONG SANTU HAT BILONG JISAS</ms1>
<ms>1. RIT <rq>Lo 7:6-11</rq></ms>
<mr>Akar dapanim: Ekiam bar ia gifongegha ia ginaba.</mr>
<s1>Akar kam, Moses Osirizir Arazibar Akɨnafarim, o Diuteronomi, an aven iti.</s1>
<twocol>
<p>Guizbangɨra, Ikiavɨra Itir God ian God, ia a baghavɨra itir gumazamizibara. Ikiavɨra Itir God, ian God, a nguazimɨn gumazamiziba bar men gara, men tongɨn ua bagha iarara amɨsefe. Kamaghɨn amizɨ, ia an gumazamizibar otifi. Ia kantrin igharazibar gumazamizibar mɨn avɨrasemezɨ puvatɨ, ian dɨbobonim a bar sufi, ezɨ Ikiavɨra Itir God, ia gifongegha ia ginaba. Ikiavɨra Itir God, bar ia gifonge. Egha a ian inazir afeziaba ko akar dɨkɨrɨzim gamigha gɨfa. Bizir kam bangɨn, a uan akar dɨkɨrɨzimɨn gɨn ghua, Isipɨn kantrin atrivimɨn dafarim ia inigha kalabusɨn kamɨn azenan ize. Ezɨ a uan agharir gavgavimɨn ian akuragha ua ia ini. Ia bizir kam deravɨram a ginɨghnɨgh. Ikiavɨra Itir God, a guizbangɨra God. Egha a zurara uan Akar Gavgavir Dɨkɨrizibar gɨntɨgha uan gumazamizir a gifongegha an akar gavgavibar gɨn zuiba, a men apangkuvigh, egh borir gɨn otivamiba sara apangkuvir kam uaghan men ikɨ mamaghɨra ikiam. Eghtɨ a gifongezir puvatɨzir gumazamiziba, a men arazir kam ikaragham. A zuamɨra ivezir kuram me danɨngɨva me gasɨghasigham.</p>
<p>Kamaghɨn, kɨ datɨrɨghɨn ia mɨgeir akaba ko araziba ko akar gavgaviba, ia bar deraghvɨra dar gɨn mangɨ.</p>
<s2>Kar Godɨn Akam.</s2>
</twocol>
<ms>SAM <rq>Sam 103:1-4, 6-8, 10</rq></ms>
<s1>Ia akam ikaragh: Gumazamizir Godɨn iziam feba, Ekiam men apangkufi.</s1>
<q1>Kɨ Ikiavɨra Itir Godɨn ziam fam.</q1>
<q2>Kɨ uan duam ko, navir averiam ko, namnamɨn, bar Ikiavɨra Itir Godɨn ziar aghuim pɨrafam!</q2>
<q1>Kɨ Ikiavɨra Itir Godɨn ziam fɨva,</q1>
<q2>bizir aghuir a na gamiba da bakɨnɨghnighan kogham.</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<q1>A nan arazir kuraba bar da gɨn amaga,</q1>
<q2>nan arɨmariabagh amizɨ, da ua dera.</q2>
<q1>A nan akuragha ua na inizɨ,</q1>
<q2>kɨ ovengezir puvatɨ.</q2>
<q1>A bar na gifongegha bar nan apangkufi.</q1>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<q1>Ikiavɨra Itir God ingangarir aghuim gumazamizibar akurvaghasava a gami.</q1>
<q2>Men marasi faragha gumazir arazir kurabagh amibar apengan ikia gavgaviba puvatɨ.</q2>
<q2>Ezɨ a bar men akuragha deragha me gamizɨ me deravɨra iti.</q2>
<b/>
<q1>Bar fomɨra, a uan araziba, da isa Mosesɨn aka.</q1>
<q2>Egha Israelia, a ingangarir gavgavir kaba men tongɨn dagh amizɨ me dar gani.</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<q1>Ikiavɨra Itir God en kuarkuva an apangkuvim en iti.</q1>
<q2>A bar e gifueghavɨra ikia, bemɨrama en atarir puvatɨ. E arazir kurar bar avɨribagh ami,</q2>
<q2>ezɨ an en arazir kuraba ikarvagh e danɨngamin bizim, an a gamir puvatɨ.</q2>
<s1>Ia akam ikaragh: O Jerusalemia, ia Ekiamɨn iziam fɨ.</s1>
<par/><goodbreak/>
<ms>2. RIT <rq>1 Jo 4:7-16</rq></ms>
<mr>Akar dapanim: `God faraghavɨram e gifonge.</mr>
<s1>Akar kam, akɨnafarir faragha zuim, Jon an osirizimɨn aven iti.</s1>
<twocol>
<p>Nan adarasi, God igharaz darazigh ifongezir arazim en akazɨ. Kamaghɨn, e uari uarigh ifueka. Gumazir igharazibagh ifongezim, a Godɨn borim, egha a guizbangɨra God gɨfo. Kar Godɨn arazim, a dughiaba zurara gumazamizibagh ifonge. Ezɨ e fo, gumazir igharazibagh ifongezir puvatɨzir gumazim, a bar God gɨfozir puvatɨ. God borir vamɨra ikiava, e ikɨrɨmɨrir aghuim iniasa a ifuegha, an e bagha nguazir kamɨn anemada. Tuavir kamɨn God en akazɨ, e fo, God guizbangɨra gumazamizibagh ifonge. Igharazibagh ifongezir arazimra kara. E kamaghɨn nɨghnɨghan kogham, e faragha God gifonge. Puvatɨ. God faragha e gifuegha, uan Otarim amadazɨ an en arazir kuraba gɨn amangasa nguazir kamɨn izegha areme. Nan adarasi, God arazir kam en aka, a bar e gifonge. Kamaghɨn, e uaghan bar igharazibagh ifuegham. Gumazitam dughiatam Godɨn ganizir puvatɨ. E uari uarigh ifongezir arazim damutɨ, God angamra en aven ikɨtɨ, an ifofer arazim en navir averiabagh izɨvaghtɨma an daghem otivam.</p>
<p>God uan Duam e ganɨngizɨma, a vaghvagha en itima, ezɨ e kamaghɨn fo, e an poroghav itima, a en poroghav iti. Ezɨ e Afeziar Ekiam amizir bizimɨn gani. A nguazimɨn itir gumazamizibar akurvaghasa, uan Otarim amada. Ezɨ e bizir kamɨn ganigha an gun mɨgei. Gumazitam an gun mɨkɨm suam, Iesus, Godɨn Otarim, eghtɨ God gumazir kamɨn poroghɨv ikɨtɨ, a Godɨn poroghɨv ikiam.* E kamaghɨn fo, God e gifuegha, egha an e gifongezir arazim bagha nɨghnɨzir gavgavim an iti.</p>
<p>Kar Godɨn arazim, a dughiaba zurara gumazamizibagh ifonge. Gumazitam gumazir igharazibagh ifueghɨva, Godɨn poroghɨv ikɨtɨ, God an poroghɨv ikiam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Ia na da fofozim inigha nan akamɨn apengan iti, mati ia temer ruarim inigha bulmakauningɨn tuemning gatɨ, eghtɨ aning bizibagh ekuam. Kɨ gumazamibar asughasugha uabɨ abɨri, kamagh amizɨ ia na da fofozim isi.</p3>
<p2>Aleluya.</p2>
<ms>GUTNIUS <rq>Mt 11:25-30</rq></ms>
<mr>Akar dapanim: Kɨ uabɨ abɨragha gumazamizibar asughasusi.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha dughiar kamɨn Iesus kamaghɨn mɨgei, “Afeziam, nɨ nguazim ko overiam gativazir Ekiam! Nɨ fofozim ko nɨghnɨzir aghuiba itir gumaziba bizir kaba men modo, egha boribar mɨn itir gumazibar aka. Kamaghɨn kɨ nɨ mɨnabi. Guizbangɨra Afeziam, nɨ uan ifongiamɨn kamaghɨn ami.”</p>
<p>Egha Iesus ua kamagh mɨgei, “Nan Afeziam biziba bar ada isa nan dafarim gatɨ. Ezɨ gumazitam Otarim gɨfozir puvatɨ. Afeziam uabɨra a gɨfo. Egha tav Afeziam gɨfozir puvatɨ. Otarim uabɨra, koma gumazir Otarim ifuegha Afeziam isava men akaziba, merara Afeziam gɨfo. Ia, gumazir ingangarir ekiabagh amua osɨmtɨzir avɨriba ateriba, ia bar moghɨra na bagh izɨ. Eghtɨ kɨ aghuvsazim ia danɨngam. Ia na da fofozim iniva nan mɨgɨrɨgɨabar apengan ikɨ, egha mati temer ruarir me bulmakauningɨn tuemning gatɨzɨma aning uaning inigha ingangarim gami moghɨn, ia nan apengan ikɨ. Ia na gɨfo, kɨ uan navir averiamɨn aven uabɨ dɨkabɨragha, egha kɨ gumazibar asughasusi. Egh kɨ ia damutɨ ia aghuvsazim iniam. Ter ruarir kɨ ian tuebagh arɨzim, ia a gumuam, ezɨ bizir kɨ aterim an osemezir puvatɨ.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<vfill/>
<info category="h" value=" " />
<mt>OL SANDE BILONG YIA</mt>
<vfill/>
<eject/>
<info category="h" value="SANDE 2 BILONG YIA" />
<ms1>SANDE 2 BILONG YIA</ms1>
<ms>1. RIT <rq>Ais 49:3, 5-6</rq></ms>
<mr>Akar dapanim: Kɨ nɨ damightɨ nɨ kantrin igharazibar gumaziba bagh angazangarimɨn mɨn ikiam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Egha a kamaghɨn na mɨgei,</q1>
<q2>“Israel, nɨ nan ingangarir gumazim,</q2>
<q2>nɨ bangɨn, kɨ uan gavgavim ko ziar ekiam isɨ gumazamiziba bar men akagham.”</q2>
<q1>Nan amebam tɨghar na batamin dughiamɨn, Ikiavɨra Itir God Jekopɨn adarasi, Israelia, a men aku uam a bagh izasa, na amɨsefe.</q1>
<q2>Kamaghɨn, nan God, ziar ekiam na ganigha, gavgavim na ganɨngi.</q2>
<q1>Ezɨ Ikiavɨra Itir God kamaghɨn na mɨgei.</q1>
<q1>A ghaze, “Kɨ faragha ingangarir kam nɨ ganɨga ghaze,</q1>
<q2>Nɨ, Jekopɨn adarasi, Israelia, me ikɨsɨ, nɨ gavgavim me danɨng ua me inigh izɨ.</q2>
<q2>Guizbangɨra ingangarir kam mong sufi.</q2>
<q1>Ezɨ kɨ datɨrɨghɨn ingangarir ekiam nɨ danɨng, egh nɨ damightɨ nɨ kantrin igharazibar gumaziba bagh angazangarimɨn mɨn ikiam.</q1>
<q2>Eghtɨ kɨ nguazir kamɨn itir gumazamiziba bar men akurvagh ua me iniam.”</q2>
<s2>Kar Godɨn Akam.</s2>
</twocol>
<ms>SAM <rq>Sam 40:2, 4, 7-10</rq></ms>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<q1>Kɨ Ikiavɨra Itir God, dughiar bar ruarimɨn a mɨzua itima,</q1>
<q2>a nan ararem baregha nan akura.</q2>
<q1>Ana onger akar igiar mam nan akam gatɨ.</q1>
<q2>Kar onger akar e uan Godɨn ziam famim.</q2>
<q1>Gumazir avɨrim kamagh gan atiatigh an apengan ikɨsɨ,</q1>
<q2>nɨghnɨzir gavgavim Ikiavɨra Itir Godɨn ikiam.</q2>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<par/><goodbreak/>
<q1>Asɨzir e mɨsogha nɨ bagha ofa gamiba ko, bizir aghuir e ofan mɨn isa nɨ ganɨdiba, nɨ dar aghua.</q1>
<q2>Asɨzir e nɨ bagha avimɨn tuazɨ bar isigha mɨghɨrɨziba ko, arazir kuraba gɨn amangamin ofaba, nɨ dar aghua.</q2>
<q2>Nɨn ifongiamra kara, nɨ nan nɨghnɨzim kuightɨ, kɨ nɨn akaba baragh dagh fogh dar gɨn mangam.</q2>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<par/><goodbreak/>
<q1>Kɨ datɨrɨghɨn ghaze, “God, kɨra kara. Fomɨra me nɨn akɨnafarir rɨghizimɨn aven osirizir moghɨn,</q1>
<q2>kɨ datɨrɨghɨn izegha gɨfa.</q2>
<q1>O nan God, kɨ nɨn akar gavgaviba uan navimɨn aven ada arigha,</q1>
<q2>nɨn ifongiamɨn gɨn mangasa bar ifonge.”</q2>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<par/><goodbreak/>
<q1>O Ikiavɨra Itir God, gumazamiziba uari akuva nɨn iziam fer danganimɨn,</q1>
<q2>nɨ en akurazir akar aghuir kam, kɨ an gun me mɨkemegha gɨfa.</q2>
<q2>Nɨ fo, kɨ me mɨkɨm mangɨvɨra ikiam.</q2>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<par/><goodbreak/>
<ms>2. RIT <rq>1 Ko 1:1-3</rq></ms>
<mr>Akar dapanim: God en Afeziam ko Ekiam Krais Iesus, aning apangkuvim ian ikɨva, ian navibar amightɨ da amɨragh ikɨ.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>change 1 Kɨ Pol, kɨ Krais Iesusɨn aposel. God uabɨ ifongegha, na gamizɨ kɨ aposelɨn oto. Kɨ, Kraisɨn gɨn zuir gumazim Sostenes ko, change 2 ga akɨnafarir kam ia Korinɨn nguibar ekiamɨn itir sios bagha an osiri. Krais Iesus ia gamizɨma, ia a baghavɨra iti. Egha a ua bagha ia amɨsevezɨ, ia a ko poroghav iti. A ia ko, nguazimɨn itir gumazamizir Krais Iesusɨn ziamɨn feba bar, a ia mɨsefe. Krais Iesus, en Ekiam. A men Ekiam, ko uaghan en Ekiam. Kɨ God ko mɨgɨa ghaze, God en Afeziam ko en Ekiam Krais Iesus, aning ian apangkuv, egh navir amɨrɨzim ia danɨng.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Godɨn Akam gumazimɨn oto, egha iza e tongɨn iti. Gumazamizir a isiba, God me damutɨ me an boribar ikiam.</p3>
<p2>Aleluya.</p2>
<ms>GUTNIUS <rq>Jo 1:29-34</rq></ms>
<mr>Akar dapanim: A Godɨn Sipsipɨn Nguzim. A nguazir kamɨn itir gumazamiziba bar, men arazir kuraba batueghasa ize.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ amɨmɨzarakan Jon Iesusɨn garima an a bagha izi. Ezɨ Jon kamaghɨn mɨgei. “Ia munagh gan! Munar Godɨn Sipsipɨn Nguzim. A nguazimɨn itir gumazamizibar arazir kuraba gɨn amadi! A gumazir kam, kɨ fomɨra kamaghɨn an gun mɨkeme, ‘Gumazir nan gɨn izim, a bar fomɨra iti, ezɨ nan amebam gɨn na bate. Kamaghɨn amizɨ, an gavgavim bar nan gavgavim gafira.’ Kɨ uabɨ a gɨfozir puvatɨ, a tina. Kɨ gumazir kam aghurightɨma, Israelɨn gumazamiziba a gɨfoghasa, kamaghɨn kɨ iza dɨpamɨn gumazamiziba rue.” Ezɨ Jon ua kamaghɨn an gun mɨgei, “Kɨ garima Godɨn Duam kuarazir bunbamɨn mɨn Godɨn Nguibam ategha mɨghegha izaghira gumazir kam gisɨn iti. Kɨ uabɨ a gɨfozir puvatɨ. God dɨpamɨn gumazamiziba ruasa na amadazɨ kɨ ize. A faragha kamaghɨn na mɨkeme, ‘Nɨ gantɨma, Godɨn Duam izighrɨghɨva, gumazitam gisɨn ikiam, a gumazir kamra, a Godɨn Duamɨn gumazamiziba ruam.’ Kɨ uabɨ bizir kamɨn ganigha egha an gun kamaghɨn ia mɨgei, gumazir kamra, a Godɨn Otarim.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 3 BILONG YIA" />
<ms1>SANDE 3 BILONG YIA</ms1>
<ms>1. RIT <rq>Ais 9:1-4</rq></ms>
<mr>Akar dapanim: Galilin distrighɨn nguibaba bar, me datɨrɨghɨn angazangarir ekiamɨn gari.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>Eghtɨ gɨn, osɨmtɨziba aterir darasi, me uam osemeghan kogham. Ia fo, Ikiavɨra Itir God, fomɨra Naptali ko Sebulunɨn anababar nguibaba bar dagh asɨghasɨghizɨ, me bar aghumsɨki. Eghtɨ gɨn dughiatam izɨtɨ, tuavir ongarimɨn zuimɨn boroghɨra itir danganim, ko Jordanɨn fanemɨn dadarir vongɨn itir danganim, a Galilin distrighɨn nguazim, danganir kam kantrin igharazibar gumazir avɨriba uaghan an aven iti, nguibar kaba uaghan bar moghɨra, men dughiar ikuraba da gɨvagham.</p>
<q1>Gumazamizir arazir kurabar mɨtatemɨn aven aruiba,</q1>
<q2>me datɨrɨghɨn angazangarir ekiamɨn gari.</q2>
<q1>Me danganir mɨtatemɨn apiaghav ikiava aremeghasava ami,</q1>
<q2>ezɨ datɨrɨghɨn amɨnim tirazɨ angazangarim me gisira.</q2>
<q1>Ikiavɨra Itir God, nɨ uan gumazamizibagh amizima, me bar avɨraseme,</q1>
<q2>Nɨ me gamizɨ, me bar akonge.</q2>
<q1>Me nɨn damazimɨn bar akongezir arazir kam, mati me azenibar dagheba asia da bagha bar akonge.</q1>
<q2>Egha mati mɨdorozir gumaziba mɨdorozim gamigha gɨvagha,</q2>
<q2>bizir me iniziba da tuiragha uari ganɨga bar akonge.</q2>
<q1>Gumazamiziba bar akongezir bizim, a kamakɨn:</q1>
<q2>Nɨ fomɨra Midianɨn kantrin gavgaviba apɨragharɨghizɨ moghɨn, datɨrɨghɨn men apanibar gavgaviba apɨragharigha gɨfa.</q2>
<q1>Guizbangɨra, apaniba faragha nɨn gumazamizibagh ativagha,</q1>
<q2>egha me gamima, me mati bulmakaun mam, gumazim palang isa an akɨragharim garugha egha ingangarim zuamɨram a damuasa a gaghora a mɨsosi.</q2>
<q1>Ezɨ nɨ apanibar aghoriba ko palangba apɨragharɨghizɨ, me ua nɨn gumazamiziba paza me gamir puvatɨ.</q1>
<s2>Kar Godɨn Akam.</s2>
</twocol>
<ms>SAM <rq>Sam 27:1, 4, 13-14</rq></ms>
<s1>Ia akam ikaragh: Ikiavɨra Itir God, a nan angazangarim ko nan akurvazim.</s1>
<q1>Ikiavɨra Itir God, a nan angazangarim ko nan akurvazir gumazim.</q1>
<q2>Ezɨ kɨ gumazitamɨn atiatingan kogham.</q2>
<q2>Ikiavɨra Itir God, a dɨpenir gavgavimɨn mɨn na modogha, na geghuva nan garima, kɨ atiatir puvatɨ.</q2>
<s1>Ia akam ikaragh: Ekiam, kɨ nɨn ifongiamɨn gɨn mangasa uabɨ atɨ.</s1>
<par/><goodbreak/>
<q1>Kɨ bizir vamɨra bagha Ikiavɨra Itir Godɨn azaragha gɨfa.</q1>
<q2>Bizir kɨ bar ifongezimra kara: kɨ angamra itir dughiamɨn an Dɨpenimrama aven ikiam.</q2>
<q2>Kɨ an ganganir aghuimɨn gan an boroghɨn ikɨ bar akueghasa.</q2>
<q2>Kɨ an Dɨpenimɨn ikɨ a baghɨvɨra ikɨva an nɨghnɨzim gɨfofoghsɨ an azangam.</q2>
<s1>Ia akam ikaragh: Ikiavɨra Itir God, a nan angazangarim ko nan akurvazim.</s1>
<par/><goodbreak/>
<q1>Nɨghnɨzir gavgavir kam nan ikiavɨra itima, kɨ kamaghɨn fo,</q1>
<q2>kɨ nguazir kamɨn ikɨ angamra ikɨvɨra ikɨ gantɨ,</q2>
<q2>God uan gumazamiziba deragh me damuam.</q2>
<q1>Nɨ nɨghnɨzir gavgavim Ikiavɨra Itir Godɨn ikɨ a bagh mɨzuam.</q1>
<q2>Nɨn navim osɨman markɨ.</q2>
<q2>Nɨ tugh gavgavigh mamaghɨra ikɨ mangɨtɨ, a izɨ nɨn akuragham.</q2>
<s1>Ia akam ikaragh: Ikiavɨra Itir God, a nan angazangarim ko nan akurvazim.</s1>
<par/><goodbreak/>
<ms>2. RIT <rq>1 Ko 1:10-13, 17</rq></ms>
<mr>Akar dapanim: Kɨ pamtemɨn kamaghɨn ia mɨgei, ia amir mɨgɨrɨgɨaba, ia bar moghɨra navir vamɨran ikɨ.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Nan adarasi, kɨ en Ekiam Krais Iesusɨn ziamɨn pamtem kamaghɨn ia gakaghori, ia bar navir vamɨra uariv geir mɨgɨrɨgɨaba ikɨ. Egh ia tintinimɨn bɨghiran markɨ. Ia ikɨzir vamɨra, ko nɨghnɨzir vamɨra, ko ifongiar vamɨra ikɨ. Nan adarasi, Kloen adarazi na mɨgɨa ghaze, ia adariba uari gami. Kɨ arazir ia uari adozibar ian tongɨn itim mɨgei. Marazi kamaghɨn mɨgei, “Kɨ Polɨn anav.” Ezɨ marazi kamaghɨn mɨgei, “Kɨ Apolosɨn anav.” Ezɨ marazi kamaghɨn mɨgei, “Kɨ Pitan anav.” Ezɨ marazi kamaghɨn mɨgei, “Kɨ Kraisɨn anav.” Ezɨ manmakɨn? Krais ti bɨaghireghama? Kɨ Pol ti ian akurvaghasa ter ighuvimɨn aremez, o? Ia ti nan ziamɨn rurim iniz, o? Bar puvatɨ!</p>
<p>Krais gumaziba ruasa na amadazir puvatɨ. Puvatɨ. An akam akunasa na amada. Eghtɨ kɨ apezeperir mɨgɨrɨgɨaba ko nguazir kamɨn itir gumazibar fofozim anekunan kogham. Kɨ kamaghɨn damu, egh Kraisɨn ter ighuvimɨn ovevem damightɨ, a mati pura bizim.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Iesus, God Bizibagh Ativamin Dughiamɨn Akar aghuimɨn gun mɨgei, egha gumazamizir arɨmariaba itibar arɨmariaba agefi</p3>
<p2>Aleluya.</p2>
<ms>GUTNIUS (Longpela Rit) <rq>Mt 4:12-23</rq></ms>
<mr>Akar dapanim: God mɨkemezir akar mam, Godɨn akam inigha izir gumazim Aisaian akatorimɨn otozɨ moghɨn, Iesus Kaperneamɨn ghu.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus orazi, me Jon Gumaziba Ruer Gumazim a isa kalabus gatɨ, ezɨ a uamategha Galilin Distrighɨn ghu. Egha a Nasaretɨn nguibam ategha ghua Kaperneamɨn nguibamɨn iti. Nguibar kam dɨpar ekiam Galilin dadarimɨn Sebulun ko Naptalin nguazir asɨzimɨn iti.* Arazir kabanagh otiva fomɨra Godɨn akam inigha izir gumazim Aisaia mɨkemezɨ moghɨn otifi. A ghaze, “Ia gumazamizir Sebulunɨn nguazim ko Naptalin nguazimɨn itiba, nguazir kam a tuavir ongarimɨn zuim boroghɨra itir danganim ko Jordanɨn dɨpar dadarir vongɨn itir danganim, a Galilin Distrighɨn nguazim. Danganir kam Kantrin Igharazibar Gumazir avɨriba uaghan an aven iti. Kar, gumazamizir arazir kurabar mɨtatemɨn aven itiba, me angazangarir ekiamɨn gani. Egha gumazamizir ovengamin mɨtatemɨn aven ikeziba, angazangarim me gisira.”</p>
<p>Dughiar kamɨn Iesus ingarim foregha akam akura gumaziba me mɨgɨa ghaze, “God Bizibagh Ativamin Dughiam a roghɨra ize. Kamaghɨn amizɨ, ia navibagh iragh!”</p>
<p>Ezɨ Iesus Galilin dɨpar dadarimɨn ghua gari aveghbuar mamning iti. Saimon, me ‘Pita’ a garɨsi. A uan dozim Andru ko, aning iver ekiaba dɨpamɨn da kuri. Aning osiriba isa da amadir gumazimning. Ezɨ Iesus aning mɨgɨa ghaze, “Gua nan gɨn izɨtɨma kɨ guan akakaghtɨma, gua osiriba isi moghɨn gumaziba iniam.” Ezɨ aning an akam baraghavɨra, uan iveba ategha an gɨn zui.</p>
<p>Ezɨ Iesus mong sɨvagha ghua aveghbuar mamningɨn api. Jems, a Sebedin otarim, a uan dozim Jon ko iti. Aning uan afeziam Sebedi ko me botɨn mamɨn iti. Men iveba dɨghoraghrezɨ, me dar toribar kɨri. Ezɨma Iesus aning diazɨma, aning maghɨra uan afeziam ko bot ategha Iesusɨn gɨn zui.</p>
<p>Ezɨ Iesus Galilin Distrigh bar a garua me God ko mɨgeir dɨpenibar aven men sure gami. Egha a God Bizibagh Ativamin Dughiamɨn akar aghuim akura, men arɨmariaba akɨrava men mɨkarzibar itir bizir osɨmtɨziba a uaghan da gefi.</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 4:12-17</rq></ms>
<mr>Akar dapanim: God mɨkemezir akar mam, Godɨn akam inigha izir gumazim Aisaian akatorimɨn otozɨ moghɨn, Iesus Kaperneamɨn ghu.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus orazi, me Jon Gumaziba Ruer Gumazim a isa kalabus gatɨ, ezɨ a uamategha Galilin Distrighɨn ghu. Egha a Nasaretɨn nguibam ategha ghua Kaperneamɨn nguibamɨn iti. Nguibar kam dɨpar ekiam Galilin dadarimɨn Sebulun ko Naptalin nguazir asɨzimɨn iti.* Arazir kabanagh otiva fomɨra Godɨn akam inigha izir gumazim Aisaia mɨkemezɨ moghɨn otifi. A ghaze, “Ia gumazamizir Sebulunɨn nguazim ko Naptalin nguazimɨn itiba, nguazir kam a tuavir ongarimɨn zuim boroghɨra itir danganim ko Jordanɨn dɨpar dadarir vongɨn itir danganim, a Galilin Distrighɨn nguazim. Danganir kam Kantrin Igharazibar Gumazir avɨriba uaghan an aven iti. Kar, gumazamizir arazir kurabar mɨtatemɨn aven itiba, me angazangarir ekiamɨn gani. Egha gumazamizir ovengamin mɨtatemɨn aven ikeziba, angazangarim me gisira.”</p>
<p>Dughiar kamɨn Iesus ingarim foregha akam akura gumaziba me mɨgɨa ghaze, “God Bizibagh Ativamin Dughiam a roghɨra ize. Kamaghɨn amizɨ, ia navibagh iragh!”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 4 BILONG YIA" />
<ms1>SANDE 4 BILONG YIA</ms1>
<ms>1. RIT <rq>Sef 2:3; 3:12-13</rq></ms>
<mr>Akar dapanim: Me arazir kurabar gumazamizir igharazibar amuan kogham, egh me uan namakabagh ifaran kogham.</mr>
<s1>Akar kam, Godɨn akam inigha izir gumazim Sefanaia, an osiri.</s1>
<twocol>
<q1>Ia gumazamizir uari abɨra, Ikiavɨra Itir Godɨn apengan itiba, ia a bagh izɨ a baghvɨra ikɨ.</q1>
<q2>Egh uari abɨnigh Godɨn damazimɨn derazir arazibar amu.</q2>
<q2>Ia kamaghɨn damutɨ, Ikiavɨra Itir God, uan anɨngagharim amadaghtɨ a izɨ arazir kuraba ikarvaghamin dughiam,</q2>
<q2>ia ti an aven modogh deraghvɨra ikiam.</q2>
<q1>Eghtɨ gumazamizir maba kɨ me ateghtɨ me Jerusalemɨn nguibamɨn ikiam.</q1>
<q2>Me bizir avɨriba puvatɨgh, egh guizbangɨra uari dɨkabɨragham.</q2>
<q2>Egh na bagh izɨ uarir akurvaghsɨ nan azangsɨgham.</q2>
<q1>Egh Israelɨn nguazimɨn ikiavɨra itir gumazamiziba, men dɨbobonim bar sufi.</q1>
<q2>Me arazir kurabar amuan koghɨva, akar ifavaribar amuan kogham.</q2>
<q2>Me guizɨn akabar amu, egh ifaran kogham.</q2>
<q2>Me deraghvɨra dapiagh avughsam,</q2>
<q2>eghtɨ bizitam me damutɨ me atiatingan kogham.</q2>
<s2>Kar Godɨn Akam.</s2>
</twocol>
<ms>SAM <rq>Sam 146:6-10</rq></ms>
<s1>Ia akam ikaragh: Gumazamizir Godɨn damazimɨn pazavɨra itiba, me bar akongegh.</s1>
<q2>God dughiabar zurara bizir a gun mɨkemegha gɨvazibar gɨn ghua dagh ami.</q2>
<q1>A gumazir gavgaviba puvatɨziba, a deragha me gamizɨ, me dera.</q1>
<q2>A mɨtiriaba aziba, dagheba isa me ganɨdi.</q2>
<q1>A kalabuziar gumaziba fɨri,</q1>
<q2>me kalabus ataghragha azenibar izi.</q2>
<s1>Ia akam ikaragh: Gumazamizir Godɨn damazimɨn pazavɨra itiba, me bar akongegh.</s1>
<par/><goodbreak/>
<q1>A gumazir damazir okavrɨzibagh amima, me datɨrɨghɨn ua gari,</q1>
<q2>Gumazamizir, men apaniba me abɨniziba, a ua me fava gavgavim me ganɨdi.</q2>
<q1>Ikiavɨra Itir God, an damazimɨn derazɨ darazi, a bar me gifonge. Kantrin igharazibar gumazir en nguazimɨn itiba, Ikiavɨra Itir God deragha men gari.</q1>
<s1>Ia akam ikaragh: Gumazamizir Godɨn damazimɨn pazavɨra itiba, me bar akongegh.</s1>
<par/><goodbreak/>
<q2>Amizir paba ariaghreziba ko, borir afeziaba ariaghreziba, a me fava men akurvasi.</q2>
<q2>A gumazir arazir kurabagh amiba, a men tuaviba apaghapaki. Ikiavɨra Itir God, Atrivimɨn ikɨ mamaghɨra ikiam.</q2>
<q2>Ia Saionɨn gumazamiziba,</q2>
<q2>ian God, a Atrivimɨn ikɨ, zurara ikɨvɨra ikiam.</q2>
<b/>
<q1>Aleluia! E bar Ikiavɨra Itir Godɨn ziam fam!</q1>
<s1>Ia akam ikaragh: Gumazamizir Godɨn damazimɨn pazavɨra itiba, me bar akongegh.</s1>
<par/><goodbreak/>
<ms>2. RIT <rq>1 Ko 1:26-31</rq></ms>
<mr>Akar dapanim: Nguazir kamɨn iziaba puvatɨzir gumazamiziba, God me ginabagha gɨfa.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Nan adarasi, ia dughiar God ian diazim gɨnɨghnɨgh. Ian avɨriba faragha, nguazir kamɨn itir gumazibar damazimɨn, fofozir gumazibar mɨn ikezir puvatɨ. Ezɨ ian avɨriba, gavgaviba puvatɨ. Egha ian avɨriba, ziar ekiaba itibar ananabar otivizir puvatɨ. God kamagh sua, a nguazir kamɨn itir fofozir gumazibar amutɨ, me bar aghumsɨgham. Kamaghɨn, a gari, gumazir nguazimɨn itir gumazibar damazimɨn nɨghnɨzir onganiba itiba, gumazir kabara God me amɨsefe. God ghaze, a gavgaviba itir gumazibar amutɨ, me aghumsɨgham. Kamaghɨn, gumazir nguazir kamɨn itir gumazibar damazimɨn gavgaviba puvatɨziba, merara God me amɨsefe. Egha a nguazir kamɨn ziaba puvatɨzir gumaziba ini, kar gumazir me kamaghɨn mɨgeiba, me bizir kɨniba, egha me men aghua. Ezɨ arazir kamɨn, God ziar ekiaba itiba ko gavgaviba itibagh amizɨ, da mati bizir kɨnibar mɨn iti. Kamaghɨn amizɨ, gumazitam Godɨn damazimɨn uabɨ uan ziam fan kogham. God uabɨ ia gamizɨ, ia Krais Iesus ko poroghav iti. Ezɨ a Krais gamizɨ, a en nɨghnɨzir aghuimɨn mɨngarimɨn iti. Ezɨ Kraisɨn ingangarimɨn, God e gamizɨma, e Godɨn damazimɨn deragha, egha God baghavɨra iti. Ezɨ Kraisɨn ingangarimɨn, a uam e givezegha, arazir kuramɨn gavgavimɨn e fɨri. Ezɨ Akɨnafarim mɨkemezɨ moghɨn God kamaghɨn ifonge, “Tina bar akongeghsɨ, a God amizir arazibagh nɨghnɨgh, da bagh bar akongegh, egh Godɨn ziam fɨ.”</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ivezir bar ekiam ia mɨzua Godɨn Nguibamɨn iti, kamaghɨn ia naviba deragh bar akongegh.</p3>
<p2>Aleluya.</p2>
<ms>GUTNIUS <rq>Mt 5:1-12</rq></ms>
<mr>Akar dapanim: Gumazamiziba fo, me Godɨn araziba bangɨn bar pazavɨra iti, me bar akongegh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Iesus gari avɨrir ekiam an gɨn izima a mɨghsɨar mamɨn anabogha, egha apera. Ezɨ an suren gumaziba a bagha izi.*</p>
<p>Ezɨ Iesus kamaghɨn uan suren gumazibar sure gamua ghaze,* “Ia Godɨn damazimɨn ia fo ia an bizibagh asa, ia God Bizibagh Ativamin Dughiamɨn aven mangam. Kamaghɨn ian naviba deragh. Ia datɨrɨghɨn azia itir gumaziba, ia bar akuegham. Kamaghɨn ian naviba deragh. Ia gumazir uari abɨra aghumra itiba, God nguazim bar ia danɨngam. Kamaghɨn ian naviba deragh. Ia gumazir arazir aghuiba baghavɨra ikia egha mati gumazim mɨtiriam an azi, egha mati gumazim kuarim an pɨri, God ian mɨtiriam a gɨvagham. Kamaghɨn ian naviba deragh. Ia gumazir apangkuvim igharazibar itiba, God ian apangkuvam. Kamaghɨn ian naviba deragh. Ia gumazamizir navir averiar zueziba, ia Godɨn ganam. Kamaghɨn ian naviba deragh. Ia gumazamizir adariba ko mɨdoroziba ageviba, me ‘Godɨn Boriba’ ia darɨgham. Kamaghɨn ian naviba deragh. Ia gumazamizir arazir aghuibagh amiba, ezɨ me arazir kam bagha osɨmtɨziba ko mɨzaziba ia ganɨdi, God Bizibagh Ativamin Dughiam, a iananam. Kamaghɨn ian naviba deragh. Me ian gari ia na ko iti, ezɨ bizir kam bangɨn me paza arazir osɨmtɨziba ko mɨzaziba ia ganɨdi, egha mɨgɨrɨgɨar ifavarir avɨriba ia gasi, kamaghɨn ian naviba deragh. Ivezir bar ekiam ia mɨzua Godɨn Nguibamɨn iti. Godɨn akam inigha izir gumazir ian faragha ghueziba, me uaghan kamaghɨra osɨmtɨziba ko mɨzaziba me ganɨngi. Kamaghɨn ia naviba deragh bar akongegh.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 5 BILONG YIA" />
<ms1>SANDE 5 BILONG YIA</ms1>
<ms>1. RIT <rq>Ais 58:7-10</rq></ms>
<mr>Akar dapanim: Nan dughiar aghuim ia batogham, mati aruer angazangarim isiragha mɨtatem agɨfa.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>God kamaghɨn mɨgei, “Arazir kɨ ifongezim a kamakɨn.</q1>
<q2>Ia dagheba isɨ mɨtiriaba azir gumazamizibar anɨngasa, kɨ ifonge.</q2>
<q1>Ia gumazir onganarazibar gantɨ, me dakuamin dɨpeniba puvatɨghtɨ,</q1>
<q2>ia me inigh uan dɨpenibar mangasa, kɨ ifonge.</q2>
<q1>Ia gumazimɨn gantɨ, a uan mɨkarzim avamin iniba puvatɨghtɨ,</q1>
<q2>ia iniba a danɨngasa kɨ ifonge.</q2>
<q1>Ia uan adarazir gantɨ me osɨmtɨziba isir dughiamɨn,</q1>
<q2>ia men akurvaghasa kɨ ifonge.</q2>
<b/>
<q1>“Eghtɨ ia arazir kɨ ifongezir kabar amutɨ,</q1>
<q2>kɨ zuamɨra ian osɨmtɨziba agɨvagham,</q2>
<q2>mati aruemɨn angazangarim isiragha mɨtatem agɨfa.</q2>
<q1>Eghtɨ kɨ ia damutɨ ia zuamɨra ghuamaghegh ua deragham.</q1>
<q2>Eghtɨ kɨ arazir aghuim gamir Ikiavɨra Itir God,</q2>
<q3>kɨ ian faragh mangam.</q3>
<q2>Egh Ikiavɨra Itir God, angazangarim ko gavgavim sara ian gɨn izɨva,</q2>
<q2>egh deravɨram ian ganam.</q2>
<q1>Egh ia na ko mɨgɨa nan deir dughiam,</q1>
<q2>kɨ Ikiavɨra Itir God, kɨ ian dɨmdiam baragham.</q2>
<q2>Eghtɨ dughiar ia uarir akurvaghsɨ na bagh arangamim, ia fogh suam, kɨ ia ko iti.</q2>
<b/>
<q1>“Eghtɨ ia guizbangɨra igharaz darazi dɨkabɨrir arazim ko paza me gamir arazim ategh,</q1>
<q2>egh dafariba me gasa, akar ikuraba mɨgeir arazim atakigh,</q2>
<q1>egh ia gumazamizibar gantɨ me bizibar otevegh dagheba puvatɨghtɨ, ia uari baghvɨra nɨghnɨghan kogh, men apangkuvigh bizir me oteveziba isɨ me danɨng,</q1>
<q2>egh gumazamizir osɨmtɨziba ateribar ganigh, egh ia men akuragh.</q2>
<q1>Ia kamaghɨn damutɨ,</q1>
<q2>eghtɨ kɨ bar deravɨra ia damuam.</q2>
<q1>Nan dughiar aghuim ia batogham,</q1>
<q2>mati aruer angazangarir bar gavgavim isɨragha mɨtarmem agɨfa.</q2>
<s2>Kar Godɨn Akam.</s2>
</twocol>
<ms>SAM <rq>Sam 112:4-9</rq></ms>
<s1>Ia akam ikaragh: Gumazamizir aghuiba, mati angazangarim, tuavim igharaz darazir akakasi.</s1>
<q1>E fo, mɨtarmem iti, ezɨ gumazir aghuim, gumazir aghuir igharazibar akuravaghasa angazangarimɨn mɨn anagava otogha,</q1>
<q2>men apangkuvigha, amɨnir bɨrim gisira.</q2>
<q1>Gumazim guizbangɨra mɨgɨa egha pura uan biziba anɨdim.</q1>
<q2>An ingangariba a guizbangɨra dagh amua, egh an dagiaba isir tuaviba deravɨra mangɨtɨ a bar akongegham.</q2>
<s1>Ia akam ikaragh: Gumazamizir aghuiba, mati angazangarim, tuavim igharaz darazir akakasi.</s1>
<par/><goodbreak/>
<q1>Gumazir aghuim irɨghan kogh egh tugh gavgavigh mamaghɨra ikiam.</q1>
<q2>Eghtɨ gumazamiziba a gɨnɨghnɨghvɨra ikiam.</q2>
<b/>
<q1>An osɨmtɨzir otivibar mɨgɨrɨgɨaba baragh atiatingan kogham.</q1>
<q2>Puvatɨgham, a tugha gavgavigh nɨghnɨzir gavgavim Ikiavɨra Itir Godɨn ikiam.</q2>
<s1>Ia akam ikaragh: Gumazamizir aghuiba, mati angazangarim, tuavim igharaz darazir akakasi.</s1>
<par/><goodbreak/>
<q1>A nɨghnɨzir avɨribagh amua atiatir puvatɨ.</q1>
<q2>A fo, God gɨn an apaniba dɨkabɨragham.</q2>
<q1>A bizir bar avɨriba gumazir onganarazibagh amibagh anɨdi.</q1>
<q2>Ezɨ an arazir aghuir kam gɨvaghan kogham, a ikɨvɨra ikiam.</q2>
<q2>Egh a nguibamɨn aven ziar ekiam ikɨtɨ, gumazamiziba an ziam fam.</q2>
<s1>Ia akam ikaragh: Gumazamizir aghuiba, mati angazangarim, tuavim igharaz darazir akakasi.</s1>
<par/><goodbreak/>
<ms>2. RIT <rq>1 Ko 2:1-5</rq></ms>
<mr>Akar dapanim: Kɨ Krais Iesus ter ighuvimɨn aremezir bizim gɨnɨghnɨgham.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Nan adarasi, kɨ ia bagha izezir dughiamɨn, kɨ Godɨn akar mogomemɨn ia mɨgɨa, egha fofozir gumazibar mɨn akar ekiar guar avɨritaba ia mɨkemezir puvatɨ. Kɨ faraghavɨra kamaghɨn nɨghnɨki, kɨ ian tongɨn ikiamin dughiamɨn, kɨ bizir igharazitam gɨnɨghnɨghan kogham. Puvatɨgham. Kɨ Krais Iesusra nɨghnɨghɨva, egh uaghan a ter ighuvimɨn aremezir ovevem gɨnɨghnɨgham. Kamaghɨn, kɨ ia ko itir dughiamɨn, kɨ guizbangɨra gavgaviba puvatɨ. Kɨ atiatiava, egha mɨghavɨram agoi. Ezɨ akar kɨ mɨkemezim ko akar aghuir kɨ kunizim, kɨ nguazir kamɨn itir fofozim o nɨghnɨzibagh etuir akam, ia mɨkemezir puvatɨ. Puvatɨ. God uan Duamɨn gavgavimɨn, a ian akazɨ, ia fo, kɨ mɨgeir akaba da guizbangɨra. Guizbangɨra, kɨ kamagh sua, ian nɨghnɨzir gavgavim nguazir kamɨn itir fofozim gisɨn ikian kogham. Puvatɨ. Ian nɨghnɨzir gavgavim, Godɨn gavgavimra, a gisɨn tugham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Iesus kamaghɨn mɨgei, “Kɨ uabɨ kɨ nguazir kamɨn angazangarim. Gumazim o amizim nan gɨn izi, a mɨtatemɨn daruan kogham. Puvatɨ. A ikɨrɨmɨrir aghuimɨn angazangarimɨn ikiam.”."</p3>
<p2>Aleluya.</p2>
<ms>GUTNIUS <rq>Mt 5:13-16</rq></ms>
<mr>Akar dapanim: Ia mati nguazir kamɨn angazangarim.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus ua me mɨgɨa ghaze, “Ia gumazamiziba bar me bagha, amangsɨzimɨn mɨn iti. Ia uan isɨngtɨzim ateghtɨma e manmaghɨn a damutɨ a ua sɨngigham? Amangsɨzir kamaghɨn otiviba ingangariba puvatɨ. Me a isɨ nguazimɨn anekunigh a dɨkabɨnam. Ia mati nguazir kamɨn angazangarim. Ia kamagh nɨghnɨgh! Nguibar ekiar mam mɨghsɨamɨn ikɨ modoghan kogham. Egha gumazitam lam tam a gaborogha a isa mɨnetamɨn aven anetɨzir puvatɨ. An a isɨ dakozim dafaghtɨma, an angazangarim gumazir dɨpenimɨn itiba bar me gisiragham. Nɨn angazangarim kamaghɨra isɨghtɨma, gumaziba bar an ganam. Egh me ian arazir aghuir kabar ganɨva ian Afeziar uan Nguibamɨn itim, me an ziam fam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 6 BILONG YIA" />
<ms1>SANDE 6 BILONG YIA</ms1>
<ms>1. RIT <rq>Sir 15:15-20</rq></ms>
<mr>Akar dapanim: Ikiavɨra Itir God osɨmtɨzibar amuasa gumazamizibav kemezir puvatɨ.</mr>
<s1>Akar kam, a Sirakɨn Akɨnafarimɨn aven iti.</s1>
<twocol>
<q1>Nɨ Ekiamɨn akar gavgavibar gɨntɨghsɨ ifueghɨva, nɨ dar gɨn mangam.</q1>
<q2>Guizbangɨra, ia vaghvagh uan ifongiabar gɨn mangɨva egh arazir aghuiba amɨsevegh dar amu, o arazir kuraba amɨsevegh dar amu.</q2>
<q1>Ekiam avim ko dɨpam vɨrara aning isa nɨn damazimɨn aning atɨ.</q1>
<q2>Nɨ uabɨ aningɨn gan nɨghnɨgh, egh manam inɨsɨ ifuegh, agharim amadagh a inigh.</q2>
<q1>Kamaghɨra, angamra itir ikɨrɨmɨrim ko ovevem, aning Ekiamɨn dafarimɨn iti.</q1>
<q2>Eghtɨ bizir manaba gumazamiziba da iniasa ifonge, Ekiam me danɨngam.</q2>
<q1>Bar guizbangɨra, Ekiamɨn fofozim bar pɨn ko.</q1>
<q2>A gavgavir ekiam ikia biziba bar dar gari.</q2>
<q1>Egha gumazamiziba bar, a vaghvagha me amir arazibar gara dagh fo.</q1>
<q2>Kamaghɨn Ekiamɨn damazimning, gumazamizir an atiatia an apengan itiba, a deravɨra men gari.</q2>
<q1>Ekiam osɨmtɨzibar amuasa gumaziba ko amiziba me mɨgeir puvatɨ.</q1>
<q2>Egha arazir ikurabar amuasa men amamangarɨzir puvatɨ.</q2>
<s2>Kar Godɨn Akam.</s2>
</twocol>
<ms>SAM <rq>Sam 119:1-2, 4-5, 17-18, 33-34</rq></ms>
<s1>Ia akam ikaragh: Gumazamizir Ekiamɨn arazibar gɨn zuiba, me bar akongegh.</s1>
<q1>Gumazamiziba, men daroriba Ikiavɨra Itir Godɨn damazimɨn osɨmtɨziba puvatɨgha,</q1>
<q2>Ikiavɨra Itir Godɨn akar gavgavibar gɨn zui, me bar akongegham!</q2>
<q1>Gumazamizir kaba uan navir averiamɨn aven nɨghnɨzir vamɨra ikiava,</q1>
<q2>bizir a me mɨkemeziba buria dar gɨn zui, me bar akongegham.</q2>
<s1>Ia akam ikaragh: Gumazamizir Godɨn damazimɨn pazavɨra itiba, me bar akongegh.</s1>
<par/><goodbreak/>
<q1>Nɨ uan akar gavgaviba e ganigha gɨvagha ghaze,</q1>
<q2>e deraghvɨra gan dar gɨn mangam.</q2>
<q1>Kɨ kamagh sua ifonge, kɨ nɨn akabar gɨn mangɨsɨ bar gavgavigham.</q1>
<s1>Ia akam ikaragh: Gumazamizir Ekiamɨn arazibar gɨn zuiba, me bar akongegh.</s1>
<par/><goodbreak/>
<q1>Nan ifongiamra kara, kɨ angamra ikɨ egh nɨn akamɨn gɨn mangam.</q1>
<q2>Kamaghɨn kɨ nɨn ingangarir gumazim,</q2>
<q2>nɨ bar deraghvɨra na damu.</q2>
<q1>Nɨ nan damaziba kuightɨ kɨ bizir bar aghuiba,</q1>
<q2>nɨn akar gavgavimɨn aven dar ganam.</q2>
<s1>Ia akam ikaragh: Gumazamizir Ekiamɨn arazibar gɨn zuiba, me bar akongegh.</s1>
<par/><goodbreak/>
<q1>O, Ikiavɨra Itir God, nɨ uan akar gavgavibar mɨngariba zurara nan sure damu,</q1>
<q2>eghtɨ kɨ dughiaba bar adar gɨn mangam.</q2>
<q1>Nɨ uan akar gavgavibar mɨngaribar amightɨ da azenara ikɨtɨ,</q1>
<q2>kɨ bar moghɨra uan navimɨn dar gɨn mangam.</q2>
<s1>Ia akam ikaragh: Gumazamizir Ekiamɨn arazibar gɨn zuiba, me bar akongegh.</s1>
<par/><goodbreak/>
<ms>2. RIT <rq>1 Ko 2:6-10</rq></ms>
<mr>Akar dapanim: God tɨghar nguazimɨn ingaramin dughiamɨn, a uan fofozimɨn e a ko an Nguibamɨn deragh dapiasa a tuavim ginabagha gɨfa.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Guizbangɨra, gumazamizir gavgavigha Godɨn arazibar gɨn zuiba, e fofozir aghuim me ganɨdi. Ezɨ fofozir me inizir kam, a nguazir kamɨn itir fofozim puvatɨ. Egha uaghan a nguazir kamɨn gumazir dapanibar fofozim puvatɨ, kar gumazir ovengasava amiba. Puvatɨ. Fofozir aghuir e ia ganɨdir kam, a Godɨn nɨghnɨzir mogomem. Fomɨra, God tɨghar nguazimɨn ingaramin dughiamɨn, a uan fofozir aghuimɨn a kamaghɨn ifonge, e an Nguibamɨn ikɨ, ziar ekiam ko dabirabir aghuim a ko a iniam. Ezɨ dughiar kamɨn ikegha iza datɨrɨghɨn an fofozir aghuir kam en modo. Ezɨ, nguazir kamɨn gumazir dapanitam a gɨfozir puvatɨ. Puvatɨ. Me ti foghava, ziar ekiam itir Ekiam isa ter ighuvim gafughan koghai. Ezɨ e Godɨn Akɨnafarimɨn itir akamɨn mɨgɨrɨgɨar kam mɨgei, a kamakɨn,</p>
<q>“Bizir gumazitam faragha ganizir puvatɨziba,</q>
<q2>ko akar gumazitam faragha oraghizir puvatɨziba,</q2>
<q2>ko bizir gumazitamɨn nɨghnɨzimɨn itir puvatɨziba,</q2>
<q>bizir bar aghuir kaba,</q>
<q2>God gumazamizir a gɨfongeziba bagha dar kɨri.”</q2>
<p>Bizir kabar mɨgɨrɨgɨam fomɨra modo, ezɨ Godɨn Duamɨn ingangarimɨn God da azenim gatɨzɨ, e dar gari. Godɨn Duam biziba bar deravɨra dar gari, egha uaghan Godɨn nɨghnɨzir mogomebar gara fo.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Afeziam, nɨ overiam ko nguazimɨn Ekiam. Nɨ Bizibagh Ativagh Dar Ganamin Dughiam gumazamizir borir dozibar mɨn itiba nɨ biziba men aka.</p3>
<p2>Aleluya.</p2>
<ms>GUTNIUS (Longpela Rit) <rq>Mt 5:17-37</rq></ms>
<mr>Akar dapanim: Inazir afeziaba inizir akar kaba, ia da baregha gɨfa, ezɨ kɨ ia mɨgei.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus ua mɨgɨa ghaze, “Ia kamaghɨn nɨghnɨghan markɨ, egh suam, kɨ Moses Osirizir Araziba ko Godɨn akam inigha izir gumazibar akaba batoghasa ize. Puvatɨ. Kɨ izɨ dar amutɨ dar dagheba guizɨn otivam. Kɨ bar guizbangɨra ia mɨgei, Moses Osirizir Arazibar akar muziaritam gɨvaghan kogham, mangɨ nguazim ko overiam gɨvaghamin dughiam otogham. Dar osizirir otevir muziariba ko ababanir me osiriziba, da kamaghɨra ikɨ mangɨ bizir otivamiba bar otivigham. Kamaghɨn amizɨ, gumazir manam Moses Osirizir Arazitamɨn kuragh egh suam, a pura bizim, egh kamaghɨra igharaz darazi men sure damuva, gumazir kamaghɨn amim, God Bizibagh Ativamin Dughiamɨn an ziam bar gɨn ikiam. Eghtɨma gumazir manam Moses Osirizir Arazibar gɨn mangɨva egh kamaghɨra ua igharaz darazir men sure damutɨ me an mɨn arazir kabar gɨn mangɨtɨ, gumazir kamaghɨn amizim, God Bizibagh Ativamin Dughiam, a ziar bar ekiam iniam. Kamaghɨn kɨ ia mɨgei, ia Godɨn ifongiamɨn gɨn tɨghan koghɨva ian arazir aghuiba Judan arazibagh fozir gumaziba ko Farisibar arazir aghuiba dagh afiraghan kogham, eghtɨ ia God Bizibagh Ativamin Dughiamɨn aven mangan kogham.”</p>
<p>Egha Iesus ua kamaghɨn mɨgei, “Ia mɨgɨrɨgɨar ian ovaviba iniziba, ia da baregha gɨfa egha dagh fo, ia tav mɨsueghtɨma an aremeghan markɨ. Ian tav gumazitam mɨsueghtɨma an aremegham, a kotiamɨn otivam. Ezɨ kɨ kamaghɨn ia mɨgei, gumazir manam uan aveghbuamɨn atari, a kotiamɨn mangam. Egh gumazitam mɨgɨrɨgɨar kurabar uan aveghbuam mɨkɨm suam, a Kotiar Ekiamɨn otivam. Egh gumazitam gumazir mamɨn atar suam, a gumazir onganim, a helɨn avir ekiamɨn mangam.</p>
<p>“Egh nɨ ofa damusɨ ofa gamir dakozimɨn mangɨ, egh nɨ nɨghnɨgham, nɨ uan aveghbuam ko mɨgɨrɨgɨar osɨmtɨzim iti, egh nɨ uan ofaba ofa gamir dakozimɨn dar atɨgh. Eghɨva uamategh mangɨ aveghbuam ko mɨgɨrɨgɨabar kɨrigh. Gua dar kɨrigh, egh nɨ datɨrɨghɨn mangɨ uan ofa isɨ God danɨng.</p>
<p>“Egh nɨn apanim nɨ inigh kotiamɨn mangɨtɨ, nɨ a ko osɨmtɨzir kam akɨrsɨ tuavimɨn a mɨkɨm mangɨ. Puvatɨghtɨma, a nɨ inigh jasɨn damazimɨn mangam. Eghtɨ jas nɨ inigh polisɨn agharim datɨghtɨma, polis nɨ inigh kalabuziam datɨgham. Ezɨ kɨ guizbangɨra nɨ mɨgei, nɨ azenim giran kogham, ikɨ mangɨ nɨ ivezim bar anekɨrighamin dughiamɨn gɨn, azenim giram.”</p>
<p>Egha Iesus ua kamaghɨn mɨgei, “Ia oraki, me fomɨra ghaze, ia poroghamiba uari bakeir arazim, damuan markɨ. Ezɨ kɨ kamaghɨn ia mɨgei, nɨ gumazitam nɨ amizir mamɨn gara paza a gɨnɨghnɨsi, nɨ poroghamiba uari bakeir arazim uan navir averiamɨn aven, a ko a gamigha gɨfa.</p>
<p>“Eghtɨ nɨn damazir guvimɨn itim nɨ gami, nɨ arazir kuram damightɨ, anesigh a makunigh. Kamaghɨn dera, nɨn mɨkarzitam dutughtɨ, nɨ arazir kuratam damighan kogham. Puvatɨghtɨma, me nɨn mɨkarzim bar a isɨva helɨn anekunigham. Eghtɨ nɨn dafarir guvim nɨ damutɨ nɨ arazir kuratam damightɨ, nɨ anetugh a makunigh. Kamaghɨn dera, nɨn mɨkarzitam dutugh deragham, egh nɨ arazir kuratam damuan kogham. Puvatɨghtɨma, me nɨn mɨkarzim bar a isɨ helɨn anekunigham.”</p>
<p>Egha Iesus ua mɨgɨa ghaze, “Me fomɨra kamaghɨn mɨgei, Gumazir manam uan amuim ataghraghsɨ, an a bagh akɨnafarim osirigh egh anetegham.’ Ezɨ kɨ kamaghɨn ia mɨgei, Gumazir manam uan amuimɨn garima, a gumazir igharazitam ko akuiz puvatɨzɨ a pura anetaki, gumazir kam uan amuim gamima a poroghamiba uari bakeir arazim gami. Eghtɨ amizir kam gumazir igharazitamɨn ikiam, a poroghamiba uari bakeir arazim gami. Eghtɨ gumazitam amizir pam ataghizimɨn ikɨva, egh gumazir kam uaghan poroghamiba uari bakeir arazim gami.”</p>
<p>Egha Iesus ua kamaghɨn mɨgei, “Mɨgɨrɨgɨar mam ian ovaviba a inizɨ ia a baraki, a kara. ‘Ia ifarɨva Godɨn Nguibamɨn akakagh mɨkɨman markɨ. Egh ia Ekiamɨn damazimɨn mɨgeir akamɨn mɨrara mangɨ, arazir kam deragh a damu.’ Ezɨ kɨ ia mɨgei, uan mɨgɨrɨgɨaba gavgavim dar anɨngsɨ, bizir katamɨn akakagh mɨkɨman markɨ. Bar markiam. Ia Godɨn Nguibam akakagh egh mɨkɨm suam, ‘Bar guizbangɨra,’ ia kamaghɨn damuan markɨ. Bar markiam. Kar Godɨn Atrivir Dabirabim. Ia uan mɨgɨrɨgɨaba gavgavim dar anɨngsɨ, nguazir kam dɨponan markɨ. God nguazimɨn uan suemning arɨsi. Egh ia uan mɨgɨrɨgɨaba gavgavim dar anɨngsɨ, Jerusalem dɨponan markɨ. Jerusalem Atrivir Ekiamɨn nguibar ekiam. Egh ia uan mɨgɨrɨgɨaba gavgavim dar anɨngsɨ uan dapanibar akakaghan markɨ. Ia fo, ian tav uan dapanir arɨzitam damutɨ a pigham, o ghurghurighan kogham. Ia pura kamaghɨn mɨkɨm, ‘Guizbangɨra’ o ‘Puvatɨ.’ A kamaghɨn dera. Ezɨ mɨgɨrɨgɨar igharazir isafuraziba, da Satanɨn otivaghirir mɨgɨrɨgɨaba.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 5:20-22a, 27-28, 33-34a, 37</rq></ms>
<mr>Akar dapanim: Inazir afeziaba inizir akar kaba, ia da baregha gɨfa, ezɨ kɨ ia mɨgei.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Kamaghɨn kɨ ia mɨgei, ia Godɨn ifongiamɨn gɨn tɨghan koghɨva ian arazir aghuiba Judan arazibagh fozir gumaziba ko Farisibar arazir aghuiba dagh afiraghan kogham, eghtɨ ia God Bizibagh Ativamin Dughiamɨn aven mangan kogham.”</p>
<p>Egha Iesus ua kamaghɨn mɨgei, “Ia mɨgɨrɨgɨar ian ovaviba iniziba, ia da baregha gɨfa egha dagh fo, ia tav mɨsueghtɨma an aremeghan markɨ. Ian tav gumazitam mɨsueghtɨma an aremegham, a kotiamɨn otivam. Ezɨ kɨ kamaghɨn ia mɨgei, gumazir manam uan aveghbuamɨn atari, a kotiamɨn mangam. Egh gumazitam mɨgɨrɨgɨar kurabar uan aveghbuam mɨkɨm suam, a Kotiar Ekiamɨn otivam. Egh gumazitam gumazir mamɨn atar suam, a gumazir onganim, a helɨn avir ekiamɨn mangam.</p>
</twocol>
<twocol>
<p>Egha Iesus ua kamaghɨn mɨgei, “Ia oraki, me fomɨra ghaze, ia poroghamiba uari bakeir arazim, damuan markɨ. Ezɨ kɨ kamaghɨn ia mɨgei, nɨ gumazitam nɨ amizir mamɨn gara paza a gɨnɨghnɨsi, nɨ poroghamiba uari bakeir arazim uan navir averiamɨn aven, a ko a gamigha gɨfa.</p>
<p>Egha Iesus ua kamaghɨn mɨgei, “Mɨgɨrɨgɨar mam ian ovaviba a inizɨ ia a baraki, a kara. ‘Ia ifarɨva Godɨn Nguibamɨn akakagh mɨkɨman markɨ. Egh ia Ekiamɨn damazimɨn mɨgeir akamɨn mɨrara mangɨ, arazir kam deragh a damu.’ Ezɨ kɨ ia mɨgei, uan mɨgɨrɨgɨaba gavgavim dar anɨngsɨ, bizir katamɨn akakagh mɨkɨman markɨ. Bar markiam. Ia Godɨn Nguibam akakagh egh mɨkɨm suam, ‘Bar guizbangɨra,’ ia kamaghɨn damuan markɨ. Bar markiam. Kar Godɨn Atrivir Dabirabim.</p>
</twocol>
<twocol>
<p>Ia pura kamaghɨn mɨkɨm, ‘Guizbangɨra’ o ‘Puvatɨ.’ A kamaghɨn dera. Ezɨ mɨgɨrɨgɨar igharazir isafuraziba, da Satanɨn otivaghirir mɨgɨrɨgɨaba.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 7 BILONG YIA" />
<ms1>SANDE 7 BILONG YIA</ms1>
<ms>1. RIT <rq>Lev 19:1-2, 17-18</rq></ms>
<mr>Akar dapanim: Nɨ uabɨ gifongezɨ moghɨn, nɨ uan namakabagh ifongegh.</mr>
<s1>Akar kam, Ofa Gamir Gumazibar Ingangaribar Akɨnafarim, o Levitikas, an aven iti.</s1>
<twocol>
<p>Ikiavɨra Itir God, kamaghɨn Moses mɨgei, “Nɨ Israelia akuvagh kamagh me mɨkɨm suam, ‘Kɨ, Ikiavɨra Itir God, ian God, kɨ arazir kurabar saghon ikiava, bar zue. Kamaghɨn, ia uaghan nan mɨn arazir kurabar saghon ikɨ, bar zuegh, egh nan gumazamizibara ikɨ.</p>
<p>“Nɨ uan navir averiamɨn aven uan aveghbuam dughiar ruarimɨn navim an ikuvigh ikian markɨ. Nɨ a ko akam akɨrigh egh osɨmtɨzir kam agɨfagh. Puvatɨghtɨma, nɨ an arazim gɨnɨghnɨghvɨra ikɨva, nɨ ti uaghan an amizir arazir kurar kam damigham. Nɨn namakatam arazir kuram nɨ damightɨ, nɨ an arazim ikarvaghan markɨ, egh nɨ an ataran markɨ. Nɨ uabɨra uabɨ gifongezɨ moghɨn, nɨ gumazamizir igharazibagh ifongegh. Kɨ Ikiavɨra Itir God.”</p>
<s2>Kar Godɨn Akam.</s2>
</twocol>
<ms>SAM <rq>Sam 103:1-4, 8, 10, 12-13</rq></ms>
<s1>Ia akam ikaragh: I akam ikaragh: Ekiam bar en apangkufi.</s1>
<q1>Kɨ Ikiavɨra Itir Godɨn ziam fam.</q1>
<q2>Kɨ uan duam ko, navir averiam ko, namnamɨn, bar Ikiavɨra Itir Godɨn ziar aghuim pɨrafam!</q2>
<q1>Kɨ Ikiavɨra Itir Godɨn ziam fɨva,</q1>
<q2>bizir aghuir a na gamiba da bakɨnɨghnighan kogham.</q2>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<q1>A nan arazir kuraba bar da gɨn amaga,</q1>
<q2>nan arɨmariabagh amizɨ, da ua dera.</q2>
<q1>A nan akuragha ua na inizɨ,</q1>
<q2>kɨ ovengezir puvatɨ.</q2>
<q1>A bar na gifongegha bar nan apangkufi.</q1>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<q1>Ikiavɨra Itir God en kuarkuva an apangkuvim en iti.</q1>
<q2>A bar e gifueghavɨra ikia, bemɨrama en atarir puvatɨ. E arazir kurar bar avɨribagh ami,</q2>
<q2>ezɨ an en arazir kuraba ikarvagh e danɨngamin bizim, an a gamir puvatɨ.</q2>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<q1>E fo, aruem anadi naghɨn ikegha ghua aruem uaghiri naghɨn, kar tizir bar ruarim.</q1>
<q2>Kamaghɨra, Ikiavɨra Itir God en arazir kuraba batoghezɨ, da bar en saghon mar iti.</q2>
<q1>E fo, afeziaba uan boribar apangkuvi moghɨra,</q1>
<q2>Ikiavɨra Itir God uan gumazamizir an atiatia an apengan itibar apangkufi.</q2>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<ms>2. RIT <rq>1 Ko 3:16-23</rq></ms>
<mr>Akar dapanim: Biziba bar ian biziba. Ezɨ ia Iesusɨn adarasi. Ezɨ Krais a Godɨn anav.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ia Godɨn Dɨpenimra, ezɨ Godɨn Duam ian aven iti. Ia ti kamaghɨn fozir puvatɨ? Godɨn Dɨpenim, a ua baghavɨram a ginabas. Ezɨ dɨpenir kam, kar iarara. Kamaghɨn, gumazitam Godɨn Dɨpenim gasɨghasightɨma, God gumazir kam gasɨghasɨgham.</p>
<p>Ian tav uabɨ uabɨ gifaran markɨ. Kɨ ghaze, ian tongɨn gumazitam nguazir kamɨn bizibagh fogh kamagh nɨghnɨgham, “Kɨ fofozir bar aghuim iti,” egh gumazir kam faragh gumazir onganimɨn mɨn otogh, gɨn bar fofozir gumazimɨn otogham. Kamaghɨn deragham. Guizbangɨra, nguazir kamɨn fofozir aghuim, a Godɨn damazimɨn mati arazir onganim. Godɨn Akɨnafarim kamaghɨn mɨgei, “Gumazir maba paza gumazir igharazibar amuasa, arazir avɨribagh nɨghnɨsi. Ezɨ God gumazir kabar arazibagh amima, da meraram asɨghasɨsi.” Godɨn Akɨnafarim uaghan kamaghɨn mɨkeme, “Ekiam a fofozir gumazibar nɨghnɨzibagh fo. A fo, me damuasa nɨghnɨzir biziba, da otivan kogham.” Kamaghɨn amizɨ, ia gumazibar ziaba fer arazim atakigh. Biziba bar, ian biziba. Pol, ko Apolos, ko Pita, ko nguazir kam, ko ikɨrɨmɨrim, ko ovevem, ko bizir datɨrɨghɨn itiba, ko gɨn otivamin biziba, da bar iana. Ezɨ ia Kraisɨn adarasi, ezɨ Krais, Godɨn anav.*</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Gumazitam Godɨn akamɨn gɨn zui, a uan navim isa God ganɨdi,</p3>
<p2>Aleluya.</p2>
<ms>GUTNIUS <rq>Mt 5:38-48</rq></ms>
<mr>Akar dapanim: Ia uan apanibagh ifongegh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus ua kamaghɨn mɨgei, “Ia oraki, me fomɨra ghaze, ‘Tav igharaz tavɨn damazim a gasɨghasightɨ, eghtɨ me uaghan an damazim gasɨghasigham. Eghtɨ tav tavɨn ataritam asightɨ, me uaghan an ataritam asigham.’ Ezɨ kɨ kamaghɨn ia mɨgei, gumazim arazir kuratam ia damightɨma, ia a ikarvaghan markɨ. Egh gumazitam ian koviatam apezeghtɨ, ia koviar vuem sara a danɨngigh. Eghtɨ tav ian korotiar azenan azuim bagh ia isɨ kotiam datɨghtɨ, ia uaghan uan aven azuir korotiam sara a danɨngigh. Eghtɨ tav uan biziba iniasa nɨ bagha gavgava ghaze, nɨ an biziba atera an aku tuavir asɨzitamɨn mangam, eghtɨ nɨ an aku tuavir asɨzir ruarir pumuningɨn angɨ. Eghtɨ tav biziba bagh ian azangsɨghtɨ, ia a danɨngi. Eghtɨ gumazitam pura ia da biziba iniasa ian azai, ia akɨrim ragh a gasan markɨ.”</p>
<p>Egha Iesus mɨgɨa ghua ghaze, “Ia oraki, me fomɨra kamaghɨn mɨgei, ‘Ia uan namakabagh ifongegh, egh pazɨ uan apanibar amu.’* Ezɨ kɨ kamagh ia mɨgei, ia uan apanibagh ifongegh, egh me bagh Godɨn azang, eghtɨ God gumazir osɨmtɨziba ko mɨzaziba ia ganɨdibar, men apangkuvigham. Arazir kam kamaghɨn ian akagham, ia guizbangɨra uan Afeziar uan Nguibamɨn itim, ia an boribara. Guizbangɨra, an aruem gamima, a gumazir kuraba ko aghuiba bar me gisɨsi. Egha an amozim gamima, a gumazir aghuiba ko gumazir arazir kurabagh amiba sara me gizi. Eghtɨ ia gumazir ia ifongezibagh ifueghɨva ia ivezir manatam iniam? Puvatɨ. Gumazir dagɨaba isiba uaghan arazir kabagh ami. Egh ia dughiam isɨ uan adarazira anɨng, egh ian arazir manam igharaz darazir arazim gafiragham? Gumazir God gɨfozir puvatɨziba ti uaghan ia amir arazibagh ami! Kamaghɨn amizɨ, ia uan Afeziar uan Nguibamɨn itim, an arazir aghuibara dagh ami moghɨn, ia uaghan arazir aghuibar amu.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 8 BILONG YIA" />
<ms1>SANDE 8 BILONG YIA</ms1>
<ms>1. RIT <rq>Ais 49:14-15</rq></ms>
<mr>Akar dapanim: Amizitam ti uan borim gɨn amadagham, ezɨ ko, kɨ bar ia gɨn amadaghan kogham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ezɨ Jerusalemɨn nguibamɨn gumazamiziba kamaghɨn mɨgɨa ghaze,</q1>
<q2>“Ikiavɨra Itir God, ti e bakɨnɨghnɨgh akɨrim ragha e gasaraghama.”</q2>
<b/>
<q1>Ezɨ Ikiavɨra Itir God kamaghɨn men akam ikara,</q1>
<q2>“Amebatam ti otezir borir iririvimɨn apangkuvigh otem a danighan kogham o?</q2>
<q2>Amebatam ti kamaghɨn damuam,</q2>
<q2>eghtɨ ko, kɨ ia bakɨnɨghnighan kogham. Bar puvatɨgham.</q2>
<s2>Kar Godɨn Akam.</s2>
</twocol>
<ms>SAM <rq>Sam 62:2-3, 6-9</rq></ms>
<s1>Ia akam ikaragh: Nan duam Godram avughsazim bato.</s1>
<q1>Godra, kɨ nɨghnɨzir gavgavim an ikia a baghavɨra mɨzua iti.</q1>
<q2>Anarɨra, a nan akurvazima kɨ angamra ikiavɨra iti.</q2>
<q1>Godra, a nan dagɨamra, ezɨ kɨ an aven modima, a nan akurvasi.</q1>
<q2>A nan dɨvazir gavgavimɨn mɨn iti, ezɨ kɨ akongan kogham.</q2>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<q1>Godra, kɨ nɨghnɨzir gavgavim an ikia egha a baghavɨra iti.</q1>
<q2>Anarɨra deragha nan gari, kɨ angamra ikiavɨra iti.</q2>
<q1>Godra, a nan dagɨam, ezɨ kɨ an aven modima, a nan akurvasi.</q1>
<q2>A nan dɨvazir gavgavimɨn mɨn iti, ezɨ kɨ akongan kogham.</q2>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<q1>God uabɨra nan akurvagha ziar ekiam na ganɨdi.</q1>
<q2>A nan dagɨamɨn mɨn itima, kɨ an aven modi.</q2>
<q1>Nan adarasi ia zurara nɨghnɨzir gavgavim Godɨn ikɨ.</q1>
<q2>Egh osɨmtɨzir ia itiba ko nɨghnɨzir ia itiba, bar da isɨ a danɨng.</q2>
<q2>E a bagh mangɨ an aven mongegh deraghɨvɨra ikiam.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<ms>2. RIT <rq>1 Ko 4:1-5</rq></ms>
<mr>Akar dapanim: Ekiam gumazamiziba bar men nɨghnɨziba isɨ azenim darɨgham.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ia kamagh e gɨnɨghnɨgh, e Kraisɨn ingangarir gumaziba. Egha Godɨn akar mogomeba deraghvɨra dar ganamim ingangarim gami. Eghtɨ gumazitam tavɨn ingangarir gumazimɨn ikɨ, egh a uan gumazir ekiamɨn akaba deraghvɨra dar gɨn mangɨ. Kamaghɨn amizɨ, ia nan araziba tuisɨghsɨ, o gumazir igharazitaba nan araziba kotɨn da tuisɨghsɨ damutɨ, kar pura bizim. Kɨ uaghan uabɨ uan araziba tuisɨzir puvatɨ. Guizbangɨra, kɨ uan arazir kuratam gɨfozir puvatɨ. Kɨ kamaghɨn mɨkɨman kogham, “Kɨ gumazir arazir kuraba puvatɨzim.” Puvatɨ, na tuisɨghamin ingangarim, kar Ekiamɨn bizimra. Kotiamɨn Dughiam tɨghar otivam. Kamaghɨn amizɨ, ia gumazir igharazibar araziba tuisɨghan markɨ. Ia Ekiam izamin dughiam mɨzuam. A bizir mɨtarmemɨn mueghav itiba inigh angazangarimɨn dar atɨgham. Egh a gumaziba bar men navir averiabar itir nɨghnɨziba, azenim darɨgham. Eghtɨ dughiar kamɨn, God bar vaghvagh e mɨkɨm suam, en ingangarim dera, o a ikufi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Godɨn Akam angamra iti, egha pamtemɨn ingara iti. A bar deraghavɨra en nɨghnɨziba ko navir agorogebagh fo.</p3>
<p2>Aleluya.</p2>
<ms>GUTNIUS <rq>Mt 6:24-34</rq></ms>
<mr>Akar dapanim: Ia gɨn izamin dughiam bagh puvɨra nɨghnɨghan markɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua ghaze, “Ingangarir gumazitam, ingangarir gumazir ekiar pumuning bagh ingaran kogham. A tavɨn aghuagh, tav gifuegham. O, a tav baghɨvɨra ikɨ, tav akɨrim a gasaragham. Ia God ko dagɨaba bagh uaghara ingaran kogham.”</p>
<p>Egha Iesus mɨgɨa ghua ghaze, “Kamaghɨn amizɨ, kɨ ia mɨgei, ia pamten uan ikɨrɨmɨrim gɨnɨghnɨghɨva, kamaghɨn azangan markɨ, e dagher manatamra damam, o e dɨpar manatamra damam? Egh ia pamten uan nivafɨzibagh nɨghnɨgh mɨkɨman markɨ, inir manatam uan nivafɨzim avam? Gumazimɨn ikɨrɨmɨrim ti daghebagh afira, ezɨ gumazimɨn namnam ti inibagh afira. Ia kuarazibar gari, da dagheba oparir puvatɨ, egha da dar pozibagh aghua da isa dagher dɨpenibar amadir puvatɨ. Ian Afeziar uan Nguibamɨn itim, dagheba me ganɨdi. Ezɨ ian dabirabim ti kuarazibar dabirabim gafirazir puvatɨ? Egh ian tav deraghvɨra ikɨsɨ nɨghnɨgh kamaghɨn a ti uan ikɨrɨmɨrim damutɨ a tong ruaragham? Bar puvatɨ.</p>
<p>“Ia tizim sua, pamten korotiabagh nɨghnɨsi? Ia akɨmarir aghuaribagh nɨghnɨgh. Da manmaghɨn otifi? Me ingangarir ekiatam gamir puvatɨ. Egha me korotiatam isamizir puvatɨ. Ezɨ kɨ ia mɨgei, fomɨra Atrivim Solomon bizir bar avɨriba ikiava an azuir adiariba bar dera, egha an korotiatam akɨmarir kabar mɨn otozir puvatɨ. E fo, graziba pura biziba, da iti, gurumɨn gumazitam dar akoreghɨva da isɨva avitam mɨkɨnigham. Grazir kɨnir kabanagh God adiariba me gazui. Ia bizir kam gɨfogh, God uaghan adiariba ia danɨngam. Ia gumazamizir nɨghnɨzir gavgavir muziarim itiba! Kamaghɨn, ia pamten nɨghnɨgh mɨkɨman markɨ, ‘E dagher manatam ramegham? O, dɨpar manatam ramam? O, e inir manatam ikegham?’ Gumazir God gɨfozir puvatɨziba pamten bizir kabagh nɨghnɨsi. Ezɨ ian Afeziar uan Nguibamɨn itim fo, ia bizir puvatɨzir kaba, ia da iniam. Ezɨ bizir ia bar faragh damuamimra kara: Ia God Bizibagh Ativamin Dughiam baghɨvɨra nɨghnɨgh, egh God ifongezir arazir aghuibar amutɨ, a bizir kaba ko maba sara bar ia danɨngam. Kamaghɨn amizɨ, ia pamten gurumɨzaraghan bagh dɨghorim isiva nɨghnɨghan markɨ. Gurum izamin dughiam, a mar uan bizibara nɨghnɨgh. Dughiar manamɨn otivir osɨmtɨziba, da anarɨra ikɨ. Aruer manamɨn otivamin biziba, mar an biziba.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 9 BILONG YIA" />
<ms1>SANDE 9 BILONG YIA</ms1>
<ms>1. RIT <rq>Lo 11:18, 26-28, 32</rq></ms>
<mr>Akar dapanim: Ia mangamin tuavir pumuning, kɨ ian aka. Tuavir mam God deraghvɨra ia damuam, ezɨ igharazim a ia gasɨghasɨgham.</mr>
<s1>Akar kam, Moses Osirizir Arazibar Akɨnafarim, o Diuteronomi, an aven iti.</s1>
<twocol>
<p>Ia nan akaba isɨ uan nɨghnɨziba ko navir averiabar arɨkigh. Egh da osirigh uan agharibar da ikegh, egh atarir afɨvɨribar mɨn da uan guabagh ikeghtɨ, da ikɨtɨ ia dughiabar dagh nɨghnɨghvɨra ikɨ.</p>
<p>Ia oragh. Kɨ datɨrɨghɨn tuavir pumuning ia bagha aning atɨ. Aning kamakɨn, God deragh ia damuam, o ia gasɨghasɨgham. Ia Ikiavɨra Itir God, ian God, an akar gavgavir kɨ datɨrɨghɨn ia ganɨdir kabar gɨn mangɨ, eghtɨ a deragh ia damuam. Ia Ikiavɨra Itir God, ian God, an akar kɨ datɨrɨghɨn ia ganɨdiba dar gɨn mangan kogh, godɨn ifavarir ia fomɨra fozir puvatɨzibar gɨn mangɨtɨ, God ia gasɨghasigham.</p>
<p>Ia deraghvɨra nɨghnɨghɨva, kɨ datɨrɨghɨn ia ganɨdir akar gavgaviba ko nan araziba deragh adar gɨn mangɨ.</p>
<s2>Kar Godɨn Akam.</s2>
</twocol>
<ms>SAM <rq>Sam 31:2-4, 17, 25</rq></ms>
<s1>Ia akam ikaragh: Ekiam, nɨ nan danganir mogomem.</s1>
<q1>O Ikiavɨra Itir God, kɨ nɨn aven modoghtɨ nɨ na geghuv deragh nan ganasa, kamaghɨn kɨ nɨ bagha ize.</q1>
<q2>Nɨ na ateghtɨ, nan apaniba na abɨntɨ, kɨ aghumsɨghan kogham.</q2>
<q2>Nɨ zurara arazir aghuim gami. Egh nɨ uan arazir aghuir kamɨn gɨn mangɨ nan akuragh!</q2>
<q1>O Ikiavɨra Itir God, kɨ nɨn azangsɨsi, nɨ nan akuragham.</q1>
<q2>Nɨ apanibar amamangatɨghtɨ me na abɨraghtɨ kɨ aghumsɨzim inian markɨ.</q2>
<q2>Gumazir ikuraba mar bar ikuvighɨva aghumsɨgh.</q2>
<q2>Me mar oveng mangɨ gumaziba ovia ghua itir danganimɨn magɨrɨ, egh akabar kumigh ikɨ.</q2>
<q1>Ia gumazamizir nɨghnɨzir gavgavim Ikiavɨra Itir Godɨn itiba,</q1>
<q2>ia uan navibar aven atiatingan kogh, egh tugh gavgavigh ikɨ mamaghɨra ikɨ.</q2>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<q1>Nɨ nan dɨmdiam baregh egh zuamɨra nan akuragh!</q1>
<q2>Nɨ dagɨar ekiamɨn mɨn na modogh.</q2>
<q2>Nɨ dɨvazir gavgavimɨn mɨn ikɨ na ekɨarughtɨ, nan apaniba na abɨnan kogham.</q2>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<q1>Kɨ nɨn ingangarir gumazim, nɨ uan guam na mɨtuazɨ an angazangarim na gisirazɨ moghɨn, kamaghɨra nɨ bar na gifuegh nan boroghɨra ikɨ.</q1>
<q2>Nɨ zurara nan apangkuvighavɨra iti. Kamaghɨn, nɨ nan akurvagh!</q2>
<q1>Ia gumazamizir nɨghnɨzir gavgavim Ikiavɨra Itir Godɨn itiba,</q1>
<q2>ia uan navibar aven atiatingan kogh, egh tugh gavgavigh ikɨ mamaghɨra ikɨ.</q2>
<s1>Ia akam ikaragh: Nan duam Godram avughsazim bato.</s1>
<par/><goodbreak/>
<ms>2. RIT <rq>Ro 3:21-25, 28</rq></ms>
<mr>Akar dapanim: E nɨghnɨzir gavgavimɨn tuavimɨn, e Godɨn damazimɨn gumazamizir aghuibar otifi. Moses Osirizir Arazibar gɨn zuir tuavimɨn, e Godɨn damazimɨn gumazamizir aghuibar otivir puvatɨ.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ezɨma tuavir e Godɨn damazimɨn derazim, a datɨrɨghɨn azenim girɨ. A Moses Osirizir Arazibar gɨn zuir tuavimɨn otozir puvatɨ. A tuavir igharazimɨn oto. Mosesɨn Osiziriba, ko Godɨn akam inigha izir gumazibar Akɨnafariba bizir kamɨn gun mɨgei. Bizir kam kamakɨn, gumazamiziba bar nɨghnɨzir gavgavim Krais Iesusɨn ikɨtɨ, God suam ia nan damazimɨn dera. Tuavir igharazitam ua itir puvatɨ. Gumazamiziba bar moghɨra arazir kuram gami, egha kamaghɨn Godɨn angazangarimɨn saghon ikia egha an aven mangan ibura. Ezɨ God en apangkuvigha egha Krais amizir ingangarimɨn a uam e givezegha ghaze, ia nan damazimɨn dera. E uan ingangaritamɨn Godɨn damazimɨn derazir puvatɨ. Puvatɨ. God Krais Iesusɨn ingarim bangɨn, a bizir aghuir kam isava pura e ganɨngi. God kamaghɨn ifonge, Krais aremeghɨva, egh tuavir kamɨn a gumazamizibar amutɨ, men arazir kuraba a da gɨn amadagham. Bizir kam bagha, God Krais amɨsefe. Eghtɨ tina nɨghnɨzir gavgavim Iesusɨn ikɨtɨ, God suam, nɨ nan damazimɨn dera. Kraisɨn ovevemɨn tuavimɨn, God uabɨ en akagha ghaze, a uabɨ bar dera. Fomɨra God gumazamizibar asughav ikia, egha zuamɨra men arazir kurabar ivezir kuram da ikarazir puvatɨ.</p>
<p>E fo, Moses Osirizir Arazibar gɨn zuir tuavir kam gumazitam gamizɨ, a Godɨn damazimɨn derazir puvatɨ. Nɨghnɨzir gavgavim itir gumazamiziba, merara Godɨn damazimɨn dera.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam ghaze, “Kɨ uabɨ kɨ wainɨn ikarzim, ezɨ ia wainɨn aghariba. Gumazamiziba nan porozɨ, kɨ men poro, me zurara dagher avɨriba bati.”."</p3>
<p2>Aleluya.</p2>
<ms>GUTNIUS <rq>Mt 7:21-27</rq></ms>
<mr>Akar dapanim: Gumazim o amizim nan akaba baregha dar gɨn zui, a mati gumazim o amizim nɨghnɨzir aghuim ikia, egha uan dɨpenim dagɨaba gisɨn an ingari.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ia kamaghɨn nɨghnɨghan markɨ, gumazamizir ‘Ekiam, Ekiam’ na garɨziba, me bar moghɨra God Bizibagh Ativamin Dughiamɨn aven ikiam. Puvatɨ. Gumazir nan Afeziamɨn ifongiamɨn gɨn zuiba, merara God Bizibagh Ativamin Dughiamɨn aven ikiam. Godɨn Kotɨn Dughiamɨn, gumazamizir avɨrim kamaghɨn mɨkɨmam, ‘Ekiam, Ekiam, e nɨn ziamɨn Godɨn akam akuri.’ Egh mɨkɨm suam, ‘E nɨn ziamɨn duar kuraba batoke,’ egh mɨkɨm suam, ‘E nɨn ziamɨn mirakelɨn bar avɨribagh ami.’ Eghtɨ kɨ Dughiar kamɨn bighvɨra me mɨkɨm suam, ‘Kɨ tong ia gɨfozir puvatɨ. Ia gumazir arazir kurabagh amiba, ia na gitagh!’<glue width="0.2em" />”</p>
<p>Egha Iesus mɨgɨa ghua ghaze, “Gumazir nan akam baragha an gɨn zuim, a mati gumazir mam fofozir aghuim ikia, egha uan dɨpenim ingara gavgavim a danɨngasa dagɨam gisɨn an ingari. Ezɨ amozim izima, aperiam otozɨma, amɨnir ekiam dɨkavigha dɨpenir kam givava a munamadi. Ezɨ dɨpenir kam dɨpɨriaghrɨzir puvatɨ. Dɨpenir kam me dagɨam gisɨn an ingari. Kamaghɨn amizɨ, a irɨzir puvatɨ. Ezɨ gumazir manam nan akam baregha an gɨn zuir puvatɨ, a mati gumazir onganimɨn mɨn gigimɨn uan dɨpenim okore. Ezɨ amozim izima aperiam otozɨma, amɨnir ekiam dɨpenir kam pamtem a givai. Bizir kaba dɨpenir kam gunabagha a munamadima, a irɨ. A guizbangɨra bar pazavɨra irɨ.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 10 BILONG YIA" />
<ms1>SANDE 10 BILONG YIA</ms1>
<ms>1. RIT <rq>Hos 6:3-6</rq></ms>
<mr>Akar dapanim: Ia asɨzir kɨnibagh amir ofaba, kɨ dagh ifongezɨ puvatɨ. Kɨ kamagh sua, ia zurara uan naviba isɨ na danɨng.</mr>
<s1>Akar kam, Godɨn akam inigha izir gumazim Hosea, an osiri.</s1>
<twocol>
<p>E Ikiavɨra Itir God, gɨfoghsɨ bar puvɨra ingaram. E fo, mɨzarazibar, aruem zuraram anadi. Egha e fo, amozimɨn dughiamɨn, amozim zurara zaghira nguazim giri. Kamaghɨra, e fo, God dughiaba bar e bagh izɨ deravɨram e damuam.</p>
<p>Ezɨ Ikiavɨra Itir God akam ikaragha ghaze, “la Israelia ko Judaba, kɨ manmaghɨn ia damuam? Ia na gifongezir arazim, a zuamɨra gɨfa. Mati mɨzarazimɨn ghuariam a zuamɨrama asigha ghuavanabogha puvatɨ. Egha uaghan mati ghuarir amarim dadabagh irezɨ aruem anadi da zuamɨra mɨsigha gɨfa. Kamaghɨn amɨzɨ, kɨ uan akam kunasa, akam inigha izir gumaziba amangi. Eghtɨ me akam ia mɨkɨntɨ akar kaba ian arazir kuraba tuighsɨgh osɨmtɨzir ekiam ia danɨngam. Bizir ia damuasa kɨ ifongezim, ia a baregh a gɨfogha gɨfa. Bizir kam, azenimra ikia kamaghɨn iti. Kɨ kamagh sua, ia zurara uan navir averiabar aven na gifongegh. Ia asɨziba isa pura dav sogha na bagha ofa gami, kɨ dagh ifongezir puvatɨ. Kɨ, asɨzir ia ofa damuasa avimɨn tue da bar isigha mɨghɨrɨziba, kɨ dar aghua. Guizbangɨra, ia deravɨra na gɨfoghsɨ egh zurara apangkuvimɨn arazimɨn gɨn mangɨ uan naviba isɨ na danɨng.</p>
<s2>Kar Godɨn Akam.</s2>
</twocol>
<ms>SAM <rq>Sam 50:1, 8, 12-15</rq></ms>
<s1>Ia akam ikaragh: Kɨ Godɨn ingangarir ekiam isa, gumazamizir arazir aghuibagh amibar akakasi.</s1>
<q1>Godɨn Bar Gavgaviba Itim, a en Ikiavɨra Itir God.</q1>
<q2>An aruem anadi naghɨn ikegha ghua aruem uaghiri naghɨn itir gumazamiziba bar men dei.</q2>
<q1>Kɨ ofan ia amiba bagha ian atarir puvatɨ.</q1>
<q2>Kɨ ian garima, ia zurara nan damazimɨn ofa bagha amua avimɨn ada tue da isia bar mɨghɨri.</q2>
<s1>Ia akam ikaragh: Kɨ Godɨn ingangarir ekiam isa, gumazamizir arazir aghuibagh amibar akakasi.</s1>
<par/><goodbreak/>
<q1>Mɨtiriam nan aghɨtɨ, kɨ dagheba bagh ian azaraghan kogham.</q1>
<q2>Guizbangɨra, nguazim ko bizir an itiba, bar nan biziba.</q2>
<q1>Kɨ ti bulmakaun tuziba api, o?</q1>
<q2>Kɨ ti memen ghuzim api? Bar puvatɨ.</q2>
<s1>Ia akam ikaragh: Kɨ Godɨn ingangarir ekiam isa, gumazamizir arazir aghuibagh amibar akakasi.</s1>
<par/><goodbreak/>
<q1>“Kamaghɨn dera, ia bar God mɨnabagh. Kamaghɨn</q1>
<q2>garir ofa ia a damu.</q2>
<q2>Kɨ Godɨn Bar Pɨn Itim, bizir aghuir ia na danɨngasa mɨkemegha gɨvaziba, ia da isɨ na danɨng.</q2>
<q1>Osɨmtɨzim ia bativamin dughiamɨn,</q1>
<q2>ia nan dɨmtɨ kɨ ian akuragham.</q2>
<q2>Eghtɨ ia nan ziam fam.”</q2>
<s1>Ia akam ikaragh: Kɨ Godɨn ingangarir ekiam isa, gumazamizir arazir aghuibagh amibar akakasi.</s1>
<par/><goodbreak/>
<ms>2. RIT <rq>Ro 4:18-25</rq></ms>
<mr>Akar dapanim: Abraham Akar Dɨkɨrizir kam gɨnɨghnɨgha, nɨghnɨzir pumuning gamir puvatɨgha uan nɨghnɨzir gavgavim ataghizir puvatɨ. An nɨghnɨzir gavgavim, gavgavim a ganɨdi.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Abraham fozir puvatɨ, God manmaghɨn uan akar dɨkɨrɨzim damightɨ an otivam. Egha a guizbangɨra nɨghnɨzir gavgavim Godɨn ikia, bizir aghuir a fogha iniamiba bagha mɨzuai iti. Egha kamaghɨn a “Kantrin avɨribar afeziamɨn oto.” Godɨn Akɨnafarim mɨkemezɨ moghɨn, “Nɨn ovavir boriba bar avɨrasemegham.” Abraham fo, an mɨkarzim bar ghurigha mati aremezir gumazim. Egha a 100 plan azenibar roghɨra ghu. Egha a fo, an amuim Sara boritam batan kogham, a navim ronge. Egha Abraham uan nɨghnɨzir gavgavim anetaghizir puvatɨ. Egha a Godɨn akar dɨkɨrɨzim gɨnɨghnɨgha navir pumuningɨn itir puvatɨ. Egha an nɨghnɨzir gavgavim a gamima a bar gavgavigha Godɨn ziam fe. A bar fo, God uan akar dɨkɨrɨzimɨn gɨn mangɨ bizir kam damuamin gavgavim iti. Kamaghɨn God Abrahamɨn nɨghnɨzir gavgavim a gɨnɨghnɨgha a dɨbora ghaze, a nan damazimɨn dera.</p>
<p>Akar kam Godɨn Akɨnafarimɨn iti, “God a dɨbora ghaze, a nan damazimɨn dera.” Kar an Abrahamra mɨgeir puvatɨ. Kar uaghan en mɨgɨrɨgɨam. E uaghan nɨghnɨzir gavgavim Godɨn iti. God Iesus en Ekiam gamizɨ a ua mozimɨn dɨkafi, ezɨ e nɨghnɨzir gavgavim an iti. Kamaghɨn God uaghan e dɨpon suam, ia nan damazimɨn dera. En arazir kuraba bagha, God Iesus isa gumazir kurabar dafarim gatɨzɨ me a mɨsoghezɨ, an areme. E an damazimɨn deraghasa, an e bagha Iesus gamizɨ a ua mozimɨn dɨkafi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ikiavɨra Itir God uabɨ na amadazɨ, kɨ an akar aghuim inigha gumazamizir onganaraziba bagha zui, egh gumazamizir kalabusɨn itibav kemeghtɨ, me kalabuziam ategh fɨrighregham.</p3>
<p2>Aleluya.</p2>
<ms>GUTNIUS <rq>Mt 9:9-13</rq></ms>
<mr>Akar dapanim: Kɨ gumazamizir aghuibar dɨmasa izezir puvatɨ. Puvatɨ. Kɨ arazir ikurabagh amir gumazamiziba bagha ize.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus danganir kam ategha ghua garima, gumazir mam dagɨaba isir dɨpenimɨn aperaghav iti. An ziam Matyu. Ezɨ Iesus a mɨgɨa ghaze, “Nɨ nan gɨn izɨ.” Ezɨma Matyu dɨkavigha an gɨn zui.</p>
<p>Ezɨ Iesus dɨpenimɨn ikiava apima, gumazir dagɨaba isiba ko gumazir arazir kurabagha amir avɨriba, me iza Iesus ko an suren gumaziba ko api.* Ezɨ Farisiba kamaghɨn gara Iesusɨn suren gumazibar azai, “Ian Tisa, a tizim bagha dagɨaba isir gumaziba ko arazir kurabagh amir gumaziba koma api?”*</p>
<p>Ezɨ Iesus mɨgɨrɨgɨar kam baregha kamaghɨn me mɨgei, “Arɨmariaba puvatɨzir gumaziba, dokta bagha zuir puvatɨ. Gumazir arɨmariaba itibara, me dokta bagha zui. Ia mangɨ, Godɨn Akɨnafarir osizirim da fofozim inigh. Kɨ ia ofa gamir arazibagh ifongezir puvatɨ. Nan ifongiamra kara, ia arazir aghuibar gumazir igharazibar amu.” Egha Iesus ua me mɨgɨa ghaze, “Kɨ Godɨn damazimɨn derazir gumaziba bagha izezir puvatɨ. Kɨ gumazamizir arazir kurabagh amibar dɨmasa ize!”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 11 BILONG YIA" />
<ms1>SANDE 11 BILONG YIA</ms1>
<ms>1. RIT <rq>Eks 19:2-6</rq></ms>
<mr>Akar dapanim: Ia ofabagh amir gumazibar mɨn nan ingangarim gamir gumazamizibar ikiam. Egh ia guizbangɨra nan gumazamizibar ikiam.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Ezɨ Israelia Refidimɨn danganim ategha zui. Me ghua Sainain gumaziba puvatɨzir danganimɨn otifi. Me otivizir dughiar kamra, a iakɨnir me Isipɨn kantri ataghizimɨn gɨn ghua, iakɨnir pumuning gɨvazɨ, iakɨnir namba 3 otozɨ, me an aruer namba 1ɨn Sainain otifi. Egha me Sainain Mɨghsɨamɨn boroghɨn purirpenibar ingarigha apia. Ezɨ Moses God ko mɨkɨmasa mɨghsɨamɨn ghuanadi. Ezɨ Ikiavɨra Itir God mɨghsɨamɨn ikia Mosesɨn dɨagha ghaze, “Nɨ Israelia mɨgɨrɨgɨar kaba me danɨngam, me Jekopɨn ovavir boriba. Kɨ Isipɨn amizir biziba, ia uari dar ganigha gɨfa. Egha ia nan gari kɨ ia ini, mati kuarazir bagam uan nguzim uan avɨzimɨn a isi moghɨn, kɨ ua bagha ia inigha iza danganir kamɨn izezɨ, ia datɨrɨghɨn na ko iti. Egh ia datɨrɨghɨn nan Akar Gavgavir Dɨkɨrɨzimɨn suiragh gavgavigh, nan akabar gɨn mangɨ, nan gumazamizibar otogham. Nguazir kamɨn danganiba bar, ko gumazamiziba bar, me nan adarazira, eghtɨ kɨ men tongɨn iarara ua bagh ia mɨsevegham, eghtɨ ia nan gumazamizibara ikiam. Egh ia na baghavɨra itir gumazamizibara ikɨ, egh ofa gamir gumazibar mɨn ikɨ, kantrin igharazibar gumazamiziba bagh abuir gumazimɨn ingangarim damuam. Egh ia bar guizbangɨra nan gumazamizibara ikiam.” Egha Ikiavɨra Itir God mɨgɨrɨgɨar kaba gumazamizibar anɨngasa Moses mɨgei.</p>
<s2>Kar Godɨn Akam.</s2>
</twocol>
<ms>SAM <rq>Sam 100:2-3, 5</rq></ms>
<s1>Ia akam ikaragh: E an dɨvazimɨn aven itir sipsipba.</s1>
<q1>Ia nguazimɨn itir gumazamiziba bar, Ikiavɨra Itir God bagh pamtem dɨmɨva bar akongegh an ziam fɨ.</q1>
<q2>Ia Ikiavɨra Itir Godɨn ingangarim damu an ziam fɨva bar akongegh.</q2>
<q2>Ia an boroghɨn izɨva bar akongezir ighiaba bangɨ.</q2>
<s1>Ia akam ikaragh: E an dɨvazimɨn aven itir sipsipba.</s1>
<par/><goodbreak/>
<q1>Ia kamaghɨn fogh, Ikiavɨra Itir God a guizbangɨra God.</q1>
<q2>A uabɨ en ingarizɨma e an adarazira.</q2>
<q2>E an gumazamiziba, egha an sipsipbar mɨn iti.</q2>
<s1>Ia akam ikaragh: E an dɨvazimɨn aven itir sipsipba.</s1>
<par/><goodbreak/>
<q1>E an dɨpenimɨn aven mangɨsɨ an ziam fɨva a mɨnabagham.</q1>
<q2>E a mɨnabagh an ziar ekiam bar a pɨrafam.</q2>
<s1>Ia akam ikaragh: E an dɨvazimɨn aven itir sipsipba.</s1>
<par/><goodbreak/>
<ms>2. RIT <rq>Ro 5:6-11</rq></ms>
<mr>Akar dapanim: E gumazamizir God ko navir vamɨran itiba, e kamaghɨn fogham, Otarir kamɨn ikɨrɨmɨrimɨn, God uam e iniam.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>E uarira uarir akurvaghan iburazir dughiamɨn, Krais e gumazamizir kuraba bagha areme. An ovevem, God inabazir dughiamɨn oto. Guizbangɨra, gumazir aghuimɨn akurvaghsɨ aremeghamin bizim bar oseme. Ezɨ ti dughiar vabara, tarazi ti, gumazir aghuitam bagh aremegham. Ezɨ e arazir kurabagh amuavɨra itir dughiamɨn Krais, en akurvaghasa areme. Arazir kamɨn, God bar e gifongezir arazim en aka. Bizir bar ekiam, Krais e bagh aremezɨ, tuavir kamɨn God en gara ghaze, ia nan damazimɨn dera. Kamaghɨn e fo, gɨn Godɨn kotiamɨn dughiamɨn an anɨngagharim otoghtɨ, a dughiar kam guizɨn uaghan en akurvagham. E faragha Godɨn apaniba, ezɨ an Otarimɨn ovevemɨn an e gamizɨ e an namakaba. Datɨrɨghɨn e an namakaba, ezɨ Iesus angamra ikiava, kamaghɨn bar guizbangɨra a en akurvagham. Uaghan bizir mam kamakɨn, en Ekiam Krais Iesus e gamizɨ e guizɨn Godɨn namakabara, kamaghɨn e bar akonge.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>God Bizibagh Ativamin Dughiam roghɨra ize. Ia nɨghnɨzir gavgavim an akar aghuimɨn ikɨva uan navibagh iragh.</p3>
<p2>Aleluya.</p2>
<ms>GUTNIUS <rq>Mt 9:36-38; 10:1-8</rq></ms>
<mr>Akar dapanim: Iesus uan 12plan suren gumazibar diagha me amadazɨma, me ghue,</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>A gumazamizir avɨrir dafamɨn garima, men nɨghnɨziba tintinibar itima, me osɨmtɨzibar aven arua, mati sipsipba ghuaviba puvatɨzir moghɨn iti. Kamaghɨn amizɨ, a bar men apangkufi. Egha a uan suren gumazibav gɨa ghaze, “Dagher bar avɨrim anigha gɨvagha azenimɨn iti. Ezɨ ingangarir gumazir da iniamin avɨriba puvatɨ. Kamaghɨn, ia azenir kamɨn ghuavimɨn azangsɨghtɨ, a ingangarir gumaziba amangtɨma, me an azenimɨn mangɨ, dagheba iniam.”</p>
<p>Ezɨ Iesus uan suren gumazir 12 plan diazɨ, me izima, a duar kuraba batoghɨva arɨmariar gumazamizibar itibar akɨramin gavgavim me ganɨngi. Aposelɨn 12 plan ziabara kara: Men faragha zuim, Saimon, an ziar mam Pita, ko an dozim Andru. Ko Jems, Sebedin otarim, ko an dozim Jon, Filip ko Bartolomyu ko Tomas ko Matyu, a gumazir dagɨaba isim, ko Jems, an Alfiusɨn otarim, ko Tadius, ko Saimon, a marazi ko me Selotɨn ikɨzimɨn iti, koma Judas Iskariot, gumazir Iesus isava, apanibagh anɨngizim.</p>
<p>Ezɨ Iesus gumazir 12 plan kaba amaga akar kam me ganɨga ghaze, “Ia Kantrin Igharazibar Gumaziba bagh mangan markɨ. Egh Samarian nguibar ekiabar mangan markɨ.* Ia sipsipɨn ovengezir Israelɨn ikɨzimɨn itiba bagh mangɨ. Ia mangɨ, akam akun suam, ‘God Bizibagh Ativamin Dughiam a roghɨra izegha gɨfa.’ Ia mangɨ gumazamizibar arɨmariaba agɨva; egh gumazir aremeziba me damutɨ me ua dɨkav, egh lepa itir gumazibar amutɨ me ua zuegh, egh duar kurar gumazamizibagh apazaziba da batogh. Bizir ia inizim ia purama a ini, ia a gɨvezezir puvatɨ. Kamaghɨra ia pura a isɨ gumazamizibar anɨng. Ia a bagh ivezitam inian kogham.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 12 bilong Yia" />
<ms1>Sande 12 bilong Yia</ms1>
<ms>1. RIT <rq>Jer 20:10-13</rq></ms>
<mr>Akar dapanim: Ikiavɨra Itir God gumazamizir onganarazibar akurvasi, eghtɨ gumazamizir ikuraba me abɨnan kogham.</mr>
<s1>Akar kam, Godɨn akam inigha izir gumazim Jeremaia, an osiri.</s1>
<twocol>
<p>Kɨ orazi, gumazamiziba bar nɨmɨra uarira uariv gɨa ghaze, Jeremaia, a ghaze, bizir ikurar kam bar danganibar iti, an e damutɨ e atiatingam. Kamaghɨn e a isɨ kot datɨka. E datɨrɨghrama a isɨ gumazir ekiabar damazimɨn kot darɨgham. Nan namakaba kamagh sua ifonge, bizir kurar na bativir kaba na dɨkabɨragh. Me ghaze, “E ti a gifaragh a dɨkabɨraghɨva an arazir kuram ikarvagham.” Ezɨ Ikiavɨra Itir God, mati mɨdorozir gumazir bar gavgavir mam, a nan akurvaghasa nan boroghɨn tughav iti. Eghtɨ gumazir izɨ paz na damuamin kaba, bizir kuram me batoghtɨ me daghiregham. Egh me bar aghumsɨghtɨ men aghumsɨzir kam ikɨ mamaghɨra ikɨ gɨvaghan kogham. O Ikiavɨra Itir Godɨn Gavgaviba Bar Itim, nɨ gumazamizibar nɨghnɨziba ko navir averiaba tuighsɨgha dagh fo, ezɨ nɨn kotiam a bar guizɨn arazimra gɨn ghua bar dera. Ezɨ kɨ uan osɨmtɨzir kam isa nɨn dafarim garɨsi. Kamaghɨn amizɨ, kɨ ghaze, nɨ nan apaniba ivezir kuram me danɨngtɨ, kɨ ganika.</p>
<p>E fo, Ikiavɨra Itir God, gumazamizir onganarazibagh amiba, a bar men akuragha gumazir kurabar dafarim da ua me ini. Kamaghɨn amizɨ, e Ikiavɨra Itir God bagh ongɨva egh an iziam fam.</p>
<s2>Kar Godɨn Akam.</s2>
</twocol>
<ms>SAM <rq>Sam 69:8-10, 14, 17, 33-35</rq></ms>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<q1>Nɨ bangɨn, gumaziba dɨbovir akabar na mɨgeima,</q1>
<q2>kɨ aghumsɨsi.</q2>
<q1>Nan aveghbuaba gumazir igharazimɨn gari moghɨn, nan gari.</q1>
<q2>Ezɨ nan adarazi nguibar igharazibar gumazimɨn gari moghɨn, nan gari.</q2>
<q1>Nan navir averiam bar nɨn Dɨpenim gɨfuegha egha a baghavɨra iti.</q1>
<q2>Kɨ Dɨpenir kam deragha an gari, a deraghavɨra iti.</q2>
<q2>Gumazir maba akar kurabar nɨ mɨgei, ezɨ men akaba nan izi.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<q1>O Ikiavɨra Itir God, kɨ uabɨ bizir kabagh nɨghnɨzir puvatɨ, kɨ nɨ ko mɨkɨmam.</q1>
<q2>Nɨ uan ifongiamɨn, dughiatamɨn uan apangkuvir ekiamɨn gɨn mangɨ, nan azangsɨzim ikaragh.</q2>
<q2>Nɨ na ko akam akɨrigha gɨvagha an gɨn zui.</q2>
<q2>kamaghɨn nɨ nan akuragh.</q2>
<q1>O Ikiavɨra Itir God, nɨ zurara nan apangkuvir arazir kam a bar dera,</q1>
<q2>kamaghɨn nɨ zurara nan azangsɨziba baragh.</q2>
<q2>Nɨn apangkuvim zurara nan iti, kamaghɨn nɨ izɨ nan akuragh.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<q1>Gumazamizir osɨmtɨziba ateriba, me God nan akurazir bizimɨn ganigh bar akuegham.</q1>
<q2>Gumazamizir Godɨn ziam feba, me ua gavgavir igiam iniam.</q2>
<q1>Ikiavɨra Itir God, gumazamizir biziba puvatɨzibar azangsɨziba barasi,</q1>
<q2>egha a uan gumazamizir kalabusɨn itiba, me gɨn amadir puvatɨ.</q2>
<b/>
<q1>Ia bizir kaba, overiam, nguazim, ongarim, osiriba ko, bizir bar ongarimɨn itiba,</q1>
<q2>ia bar Godɨn ziam fɨ.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<ms>2. RIT <rq>Ro 5:12-15</rq></ms>
<mr>Akar dapanim: Godɨn apangkuvimɨn gavgavim an ovevemɨn gavgavim gafiragha puvɨra gumazamiziba batifi.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kamaghɨn amizɨ, gumazir vamɨra arazir kuram gamizɨ, ezɨ tuavir kamɨn arazir kuraba nguazir kamɨn oto. Ezɨ nguazir kamɨn gumazamiziba arazir kurabagh amima, ovevem oto. Ezɨ gumazamiziba bar arazir kurabagh amima, kamaghɨn ovevem bar me bato. E fo, fomɨra dughiar Moses Osirizir Arazibar tɨghar otivam, dughiar kamɨn arazir kuraba nguazir kamɨn iti. Ezɨ Moses Osirizir Araziba itir puvatɨzɨ, God gumazibar arazir kurar kaba medir puvatɨ. Ezɨ Adamɨn dughiamɨn ikegha ghua Mosesɨn dughiamɨn, ovevem gumazamiziba gativagha me avara. Gumazir maba Adamɨn mɨn arazir kuratam gamizir puvatɨ, men arazir kuraba ighara. Ezɨ ovevem uaghan me avara. Ezɨ Adam mati Gumazir Izamimɨn nedazim.</p>
<p>Ezɨ Godɨn apangkuvir a pura anɨngizim, an Adam amizir arazir kuramɨn mɨn amir puvatɨ. Guizbangɨra, gumazir vamɨra Adam arazir kuram gamima, ezɨ tuavir kamɨn gumazir avɨriba ariaghɨre. Ezɨ gumazir vamɨra Krais Iesus an apangkuvimɨn, God e gamizɨ, e an damazimɨn dera. Ezɨ Godɨn apangkuvimɨn gavgavim bar ovevemɨn gavgavim gafira. Bizir kam, a gumazamizir avɨriba pura me ganɨngizɨ, a me gizɨfa!</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Ekiam ghaze, “Guizbangɨra mɨgeir Duam izɨ nan araziba ko ingangaribar gun ian mɨkɨmam. Eghtɨ ia uaghan akam akunam.”."</p3>
<p2>Aleluya.</p2>
<ms>GUTNIUS <rq>Mt 10:26-33</rq></ms>
<mr>Akar dapanim: Ia nivafɨzibav sozi da ariaghɨrir gumazamizibar atiatingan markɨ .</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua ghaze, “Gumaziba pazɨ ia damutɨ, ia men atiatingan markɨ. Bizir mogomebar aven ikeziba, bar azenim giram. Eghtɨ mɨgɨrɨgɨar aven ikeziba, gumaziba bar dagh fogham. Kɨ mɨtatemɨn ia mɨkemezir akaba, ia angazangarimɨn dav kɨm. Egh sighsirir akar ia oraghiziba, ia mangɨ dɨpenir nogoribar tuiv dar gun gumazamizibav kɨm. Ia gumazir namnar kɨnibav sozibar atiatingan markɨ. Me ian duabav sueghan kogham. Puvatɨ. Ia Godram atiating. A namnam ko duam uaghara aning isɨva avimɨn aning gasɨghasɨghamin gavgavim iti. Ia fo, gumaziba kuarazir dozir pumuning wan toean vɨrara aning givezegham. Ezɨ ian Afeziam deraghavɨra kuarazir kabar gari. Ian Afeziam ifueghan koghtɨma, kuarazir katam nguazim giran kogham. Egha God uaghan ian dapanir arɨziba dar pone, egha a bar deraghavɨra ia gɨfo. Kamaghɨn amizɨma, ia atiatingan markɨ. Ia kuarazir dozir kabar mɨn itir puvatɨ. Ia Godɨn damazimɨn bar ekevegha dagh afira.”</p>
<p>Ezɨ Iesus mɨgɨa ghua ghaze, “Gumazir manam gumazamizibar damazimɨn ghaze, a nan anav, eghtɨ kɨ uaghan uan Afeziar uan Nguibamɨn itimɨn damazimɨn mɨkɨm suam, gumazir kam a nan anav. Eghtɨ gumazitam gumazamizibar damazimɨn mɨkɨm suam, a nan anav puvatɨ, eghtɨ kɨ uaghan uan Afeziar uan Nguibamɨn itimɨn damazimɨn mɨkɨm suam, gumazir kam nan anav puvatɨ.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 13 BILONG YIA" />
<ms1>SANDE 13 BILONG YIA</ms1>
<ms>1. RIT <rq>2 Kin 4:8-11, 14-16</rq></ms>
<mr>Akar dapanim: A bar gumazir aghuim, egha a guizbangɨra Godɨn akam inigha izir gumazim.</mr>
<s1>Akar kam, a Israelia ko Judabar Atrivibar Akɨnafarir Namba Tu, o 2 Atriviba, an aven iti.</s1>
<twocol>
<p>Dughiar mamɨn Elisa Sunemɨn nguibamɨn ghu. Amizir mam nguibar kamɨn ikia, egha dagɨar avɨriba iti. Egha uan dɨpenimɨn daghetam amasa Elisan azangsɨsi. Ezɨ Elisa zurara Sunemɨn izir dughiabar amizir kamɨn dɨpenimɨn apiaghirava api. Egha dughiar mamɨn amizir kam kamaghɨn uan pam mɨgei, “Nɨ gan, gumazir kam zurara iza e koma api, a Godɨn akam inigha izir gumazim, egha a God ua bagha mɨsevezir gumazimra. Ga uaning, ga ti dɨpenir ghuriar pɨn itimɨn daguraguir danganitamɨn ingarigham. Egh e dakozitam ko, tebol tam, dabirabir tam ko, lam tam, danganir kamɨn dar arigham. Egh gumazir kam izamin dughiamɨn, a danganir kamɨn ikiam.” Egha aning a bagha danganir kam akɨri. Ezɨ dughiar mamɨn Elisa ua Sunemɨn izegha, danganir kamɨn ghuavanabogha, uan mɨsiam girɨghav ikiava avughsi.</p>
<p>Elisa Gehasi kamaghɨn an azara, “E bizir aghuir manatamɨn amizir kamɨn arazir aghuim ikarvagham?” Ezɨ Gehasi ghaze, “Bizir vamɨra, an pam bar ghurizɨ a boriba puvatɨ.” Ezɨ Elisa Gehasin mɨgɨa ghaze, “Nɨ amizim mɨkemeghtɨ, a izɨ.” Ezɨ Gehasi ghua amizim mɨkemezɨ a iza tiarakamɨn tughav iti. Ezɨ Elisa amizimɨn mɨgɨa ghaze, “Azenir munamɨn dughiar kamran nɨ uan otarim uan agharimningɨn an suiragham.” Ezɨ amizim a ikaragha ghaze, “Ga uaning, nan gumazir aruam, nɨ Godɨn akam akuragharuir gumazim, nɨ na gifaran markɨ.”</p>
<s2>Kar Godɨn Akam.</s2>
</twocol>
<ms>SAM <rq>Sam 89:2-3, 16-19</rq></ms>
<s1>Ia akam ikaragh: Kɨ Ekiamɨn apangkuvim bagh, bar akongegh ighiabar amuam.</s1>
<q1>O Ikiavɨra Itir God, kɨ zurara nɨn apangkuvimɨn gun, gumazamizibav kɨmɨva ongam.</q1>
<q2>Kɨ uan akamɨn, pamten gɨn otivamin boriba me mɨkɨm suam,</q2>
<q2>God e mɨkemezɨ moghɨra, zurara deraghavɨra e gami, egha dughiatamɨn e ataghrazir puvatɨ.</q2>
<q1>Kɨ fo, nɨn apangkuvim a ikia mamaghɨra iti.</q1>
<q2>Nɨ zurara deraghavɨra e gamua dughiatamɨn e ataghrazir puvatɨzir arazir kam,</q2>
<q2>a bar ekevegha overiamɨn mɨn gavgavigha ikia mamaghɨra iti.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<q1>O Ikiavɨra Itir God, gumazamizir ighiabagh amua nɨn ziam feba, me bar akongegh.</q1>
<q2>Nɨn angazangarim me gisirazɨ moghɨn, nɨ bar me gifuegha men boroghɨra iti.</q2>
<q1>Nɨ bar deravɨra me gamima,</q1>
<q2>me bar akuegha dɨmagariba ko aruebar nɨn ziam fa ighiabagh ami.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<q1>Nɨrara, nɨ gavgavim e ganɨdi, ezɨ e nɨ bagha bar akonge.</q1>
<q2>Nɨ bar deragha e gamua en akurvazi, e uan apaniba ko mɨsogha me abɨri.</q2>
<q1>O Ikiavɨra Itir God, nɨ uabɨ e geghuv en ganamin gumazim oramɨn mɨn, e ganɨngi.</q1>
<q2>Nɨ Israelian Godɨn Bar Zuezim, nɨ arazir aghuimrama amuava, atrivim e ganɨngi.</q2>
<s1>Ia akam ikaragh: Ekiam, nɨ bar na gifonge, egh nan dɨmdiam ikarvagh.</s1>
<par/><goodbreak/>
<ms>2. RIT <rq>Ro 6:3-4, 8-11</rq></ms>
<mr>Akar dapanim: E Krais koma areme, kamagh amizɨ, e nɨghnɨzir gavgavim ikɨva a ko uaghan angamra ikiam.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ia ti kamaghɨn fo, e bar Krais Iesusɨn aven ruegha a ko poke. Arazir kamɨn e bar an ovevem ko poke. E ruegha, egha tuavir kamɨn Kraisɨn ovevemɨn poke, ezɨ Afeziam Krais ko mozimɨn aven e akaragha e avara. Egha mati an gavgavir ekiam Krais gamizɨ a mozimɨn ua dɨkafi, kamaghɨra, e uaghan ikɨrɨmɨrir igiar aghuimɨn ikɨvɨra ikiam.</p>
<p>E ghaze, e Krais ko areme, egha e nɨghnɨzir gavgavim kamaghɨn iti, e uaghan a ko ikɨrɨmɨrir aghuir kamɨn ikiam.</p>
<p>E kamaghɨn fo, Krais mozimɨn ua dɨkavigha gɨfa. Egha uam aremeghan kogham. Ovevem, a ua gavgavir a mɨsueghtɨ a uam aremeghamim, puvatɨ. Egha Krais dughiar vamɨram aremegha ua aremeghan kogham. Egha ovever arazir kamɨn, an arazir kuramɨn gavgavim gamizɨ, eghtɨ a uam a gativsɨ damuan kogham. Egha datɨrɨghɨn a ikɨrɨmɨrir aghuarimɨn ikia God baghavɨra iti. Kamaghɨra, nɨghnɨzir kam ian ikɨ, ia uaghan Krais ko aremegha egha arazir kuramɨn gavgavim uam an apengan itir puvatɨ. Egha ia Krais Iesus ko porogha God baghavɨra ikia ikɨrɨmɨrir aghuimɨn iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>God ia amɨsevegha gɨfa. Ezɨ ia atrivimɨn ofabagh amir gumazamizibar otifi. Ia guizbangɨra Godɨn gumazamizibara, egha God baghavɨra iti. Ia faragha mɨtarmemɨn itima, a ian diagha uan angazangarir aghuimɨn anetɨ.</p3>
<p2>Aleluya.</p2>
<ms>GUTNIUS <rq>Mt 10:37-42</rq></ms>
<mr>Akar dapanim: Gumazir manam uan ter ighuvir an ovengamim a gisaghpugha nan gɨn zuir puvatɨ, a nan namakam puvatɨ. Ezɨ gumazir manam ia inigha arazir aghuibar ia gami, a na inigha arazir aghuibar na gami.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>“Gumazir manam uan afeziam ko amebam bar aning gifongegha, faragha aning arɨgha, egha na isa gɨn arɨgha, a guizbangɨra nan namakam puvatɨ. Egha gumazir manam uan otarim o guivim bar aning gifongegha, faragha aning arɨgha, egha na isa gɨn arɨsi, a nan namakam puvatɨ. Egh gumazir manam uan ter ighuvir an ovengamim a gisaghpugha nan gɨn zuir puvatɨ, a nan namakam puvatɨ.* Ezɨ gumazir manam deravɨra uan ikɨrɨmɨrim anekɨriva, gumazir kam gɨn ikian kogham. Eghtɨ gumazir manam na bagha nɨghnɨgha uan ikɨrɨmɨrim akɨrizir puvatɨ, a guizbangɨra ikɨrɨmɨrim bativam.”</p>
<p>Ezɨ Iesus mɨgɨa ghua ghaze, “Gumazir manam ia inigha arazir aghuibar ia gami, a na inigha arazir aghuibar na gami. Egha gumazir na inizim, a Godɨn na amadazɨ kɨ izezim a ini. Eghtɨ gumazitam suam, kɨ Godɨn akam inigha izir gumazitamɨn akurvaghasa, egha Godɨn akam inigha izir gumazir kamɨn akua uan dɨpenimɨn ghua an akurvagha deragha a gami, God gumazir kam, bizir aghuir an akam inigha izir gumaziba isiba, God da isɨva a danɨngam. Eghtɨ gumazitam suam, kɨ gumazir aghuitamɨn akurvaghasa, egha gumazir aghuitam inigha uan dɨpenimɨn ghua deraghavɨra an akurvaki, God gumazir kam uaghan, bizir aghuir gumazir aghuiba isiba, God da isɨva a danɨngam. Eghtɨ tav suam, kɨ Iesusɨn suren gumazitamɨn akurvaghsɨ, egh pura dɨpar orangtɨzim a isɨva suren gumazir ziaba puvatɨzir katam a danigam, bar guizbangɨra kɨ ia mɨgei, God gumazir kam ivezir aghuim a danɨngam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 14 BILONG YIA" />
<ms1>SANDE 14 BILONG YIA</ms1>
<ms>1. RIT <rq>Sek 9:9-10</rq></ms>
<mr>Akar dapanim: Ian atrivim a izi, egha a uabɨ uan iziam fuer puvatɨ.</mr>
<s1>Akar kam, Godɨn akam inigha izir gumazim Sekaraia, an osiri.</s1>
<twocol>
<q1>Ia Saionɨn nguibar ekiamɨn itir gumazamiziba, ia bar akongegh!</q1>
<q2>Ia Jerusalemɨn itir gumazamiziba, ia bar tiariba akar pamtemɨn dɨm.</q2>
<q1>Ia gan, ian Atrivim a izi!</q1>
<q2>A iziar ekiam ikiava mɨdorozim gamuava uan apaniba abɨri.</q2>
<q2>Egha a uabɨ uan iziam fuer puvatɨ.</q2>
<q2>A ziaba puvatɨzɨ moghɨn, donkin mam gaperagha izi.</q2>
<q3>A donkin igiar mam gaperagha izi.</q3>
<q1>Ikiavɨra Itir God ghaze,</q1>
<q2>A karisba ko mɨdorozibagh amir hoziaba batueghtɨ, da ua Israelbar tongɨn ikiam kogham.</q2>
<q2>Egh men barir piba kɨ bar dagh apɨrarigham.</q2>
<q1>Ian atrivim, kantrin ekiaba bar dar amightɨ, da mɨdorozir arazim ategh deraghvɨra dapiagh navir amɨrɨzimɨn ikiam.</q1>
<q2>A nguazir otevibar gumazamiziba bar me gativagh men ganam.</q2>
<q2>A nguazir kam bar a gativagham. Nguazir kam, a ongarir ekiamɨn ikegh mangɨ ongarir saghon mar itimɨn tugham.</q2>
<q2>Egh Yufretisɨn faner ekiamɨn ikegh vongɨn amadaghan mangɨ bar saghon mar tugham.</q2>
<s2>Kar Godɨn Akam.</s2>
</twocol>
<ms>SAM <rq>Sam 145:1-2, 8-11, 13-14</rq></ms>
<s1>Ia akam ikaragh: Nan God ko nan atrivim, kɨ nɨn iziam fe.</s1>
<q1>Atrivim, nɨ nan God, kɨ nɨn ziar ekiam fam.</q1>
<q2>Kɨ nɨn ziar ekiam pɨrafɨ mangɨvɨra ikiam.</q2>
<q1>Bar guizbangɨra, dughiaba vaghvagh bar, kɨ zurara nɨ mɨnamam.</q1>
<q2>Egh kɨ zurazurara nɨn ziam pɨrafɨ mamaghɨra ikiam.</q2>
<s1>Ia akam ikaragh: Nan God ko nan atrivim, kɨ nɨn iziam fe.</s1>
<par/><goodbreak/>
<q1>Ikiavɨra Itir God bar en kuarkuva e gifueghavɨra iti.</q1>
<q2>A bar en apangkuvigha zuamɨra en atarir puvatɨ.</q2>
<q2>Kar bar bizir ekiam.</q2>
<q1>Ikiavɨra Itir God gumazamiziba bar men deragha,</q1>
<q2>bizir a ingariziba sara dar apangkufi.</q2>
<q2>Bar guizbangɨra.</q2>
<s1>Ia akam ikaragh: Nan God ko nan atrivim, kɨ nɨn iziam fe.</s1>
<par/><goodbreak/>
<q1>Kamaghɨn, Ikiavɨra Itir God, bizir angamra itir nɨ ingariziba bar moghɨra nɨn ziam fam.</q1>
<q2>Eghtɨ nɨ baghavɨra itir gumazamiziba nɨ mɨnamam.</q2>
<q1>Me nɨn gavgavimɨn gun mɨkɨm suam,</q1>
<q2>nɨ biziba bar dagha ativagha dar gari, da bar dera.</q2>
<q2>Ezɨ nɨn ziam bar pɨn iti. Nguazimɨn itir gumaziba ko, biziba bar,</q2>
<q2>nɨ dagh ativagh dar gan mamaghɨra ikiam.</q2>
<q2>Nɨ bizibagh ativaghamin arazir kam, gɨvaghan kogham.</q2>
<s1>Ia akam ikaragh: Nan God ko nan atrivim, kɨ nɨn iziam fe.</s1>
<par/><goodbreak/>
<q1>God uan akar dɨkɨrɨzimɨn gɨn ghua biziba bar dagha ami.</q1>
<q2>Arazir an amir kaba, a bar en apangkufi.</q2>
<q1>Osɨmtɨziba itir gumazamiziba, Ikiavɨra Itir God men akurvasi.</q1>
<q2>Gumazamizir, men apaniba me abɨniziba, Ikiavɨra Itir God ua me fava gavgavim me ganɨdi.</q2>
<s1>Ia akam ikaragh: Nan God ko nan atrivim, kɨ nɨn iziam fe.</s1>
<par/><goodbreak/>
<ms>2. RIT <rq>Ro 8:9, 11-13</rq></ms>
<mr>Akar dapanim: Ia Godɨn Duamɨn gavgavimɨn uan nivafɨzir agorogem abɨragh, ia ikɨrɨmɨrir aghuarimɨn iniam.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Eghtɨ Godɨn Duam guizbangɨra ian navir averiabar aven ikɨtɨ, ia ua navir ghurimɨn arazibar gɨn mangan kogham, ia Godɨn Duam ifongezir arazibar gɨn mangam. Guizbangɨra, gumazitam an navir averiamɨn aven Kraisɨn Duam an itir puvatɨ, a Kraisɨn anam puvatɨ.</p>
<p>Godɨn Duam Iesus mozimɨn a gamizɨ a ua dɨkafi, ezɨ Duar kamra, ian navir averiabar aven iti. Egha gumazir Krais gamizɨ a dɨkavizir kam, a ian ovengamin mɨkarzibar amutɨ, da ua dɨkavighɨva angamra ikiam. God uan Duar ian navir averiabar aven itimɨn tuavimɨn, bizir kam damuam.</p>
<p>Kamaghɨn amizɨ, nan adarasi, e ikarvazir ingangarir mam iti. Ikarvazir ingangarir kam, a navir ghurimɨn bizim puvatɨ, e an gɨn mangan kogham. Ia navir ghurimɨn arazibar gɨn mangɨva, ia arɨmɨghregham. Egh ia Godɨn Duamɨn gavgavimɨn tuavimɨn, ia uan mɨkarzibar arazir kurabav soghtɨ, da aremeghtɨ, ia angamra ikɨvɨra ikiam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Afeziam, nɨ overiam ko nguazimɨn Ekiam. Nɨ Bizibagh Ativagh Dar Ganamin Dughiam gumazamizir borir dozibar mɨn itiba nɨ biziba men aka.</p3>
<p2>Aleluya.</p2>
<ms>GUTNIUS <rq>Mt 11:25-30</rq></ms>
<mr>Akar dapanim: Kɨ uabɨ abɨragha gumazamizibar asughasusi.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha dughiar kamɨn Iesus kamaghɨn mɨgei, “Afeziam, nɨ nguazim ko overiam gativazir Ekiam! Nɨ fofozim ko nɨghnɨzir aghuiba itir gumaziba bizir kaba men modo, egha boribar mɨn itir gumazibar aka. Kamaghɨn kɨ nɨ mɨnabi. Guizbangɨra Afeziam, nɨ uan ifongiamɨn kamaghɨn ami.”</p>
<p>Egha Iesus ua kamagh mɨgei, “Nan Afeziam biziba bar ada isa nan dafarim gatɨ. Ezɨ gumazitam Otarim gɨfozir puvatɨ. Afeziam uabɨra a gɨfo. Egha tav Afeziam gɨfozir puvatɨ. Otarim uabɨra, koma gumazir Otarim ifuegha Afeziam isava men akaziba, merara Afeziam gɨfo. Ia, gumazir ingangarir ekiabagh amua osɨmtɨzir avɨriba ateriba, ia bar moghɨra na bagh izɨ. Eghtɨ kɨ aghuvsazim ia danɨngam. Ia na da fofozim iniva nan mɨgɨrɨgɨabar apengan ikɨ, egha mati temer ruarir me bulmakauningɨn tuemning gatɨzɨma aning uaning inigha ingangarim gami moghɨn, ia nan apengan ikɨ. Ia na gɨfo, kɨ uan navir averiamɨn aven uabɨ dɨkabɨragha, egha kɨ gumazibar asughasusi. Egh kɨ ia damutɨ ia aghuvsazim iniam. Ter ruarir kɨ ian tuebagh arɨzim, ia a gumuam, ezɨ bizir kɨ aterim an osemezir puvatɨ.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 15 BILONG YIA" />
<ms1>SANDE 15 BILONG YIA</ms1>
<ms>1. RIT <rq>Ais 55:10-11</rq></ms>
<mr>Akar dapanim: Amozim overiamɨn izaghiri, a pura uamategha overiamɨn ghuav anadir puvatɨ.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>E fo, amozim overiamɨn ikia zaghira, pura uamategha ghuavanadir puvatɨ.</q1>
<q2>A dɨpam nguazim ganɨga egha daghebagh amima da azenibar aghuima,</q2>
<q2>ezɨ gumaziba da isia dar maba apava, egha maba opari.</q2>
<q1>Ezɨ kamaghɨra, nan akam uaghan, a pura uamategh na bagh izeghan kogham.</q1>
<q2>Puvatɨ. A, kɨ mɨkemezɨ moghɨra, bizibar amutɨ da otivam.</q2>
<q2>Eghtɨ ingangarir kɨ damuasa ifongeziba, an adar amutɨ dar dagheba otivam.</q2>
<s2>Kar Godɨn Akam.</s2>
</twocol>
<ms>SAM <rq>Sam 65:10-14</rq></ms>
<s1>Bekim:</s1>
<q1>Nɨ nguazim damutɨ a deravɨra ikiasa, nɨ amozim amadima a izi.</q1>
<q2>Nɨ nguazim gamima a deravɨra iti, dagheba a gisɨn deraghavɨram aghui.</q2>
<q2>God, nɨn fanem dɨpaba bar a gizɨvazɨ,</q2>
<q1>a ivemara ghua danganibar ghuaghira datir puvatɨ.</q1>
<q2>Arazir kamɨn, dagher avɨriba nguazir kamɨn otifi.</q2>
<s1>Bekim:</s1>
<par/><goodbreak/>
<q1>Nɨ amozir avɨriba amadi da azenibar zaghiri,</q1>
<q2>dɨpam nguazimɨn aven ghuaghiri.</q2>
<q2>Dɨpam nguazim gami an amɨraghɨrɨzɨ dagheba deragh aghui.</q2>
<s1>Bekim:</s1>
<par/><goodbreak/>
<q1>Nɨ danganir manamɨn iti, dagher aghuiba danganir kamɨn ikɨ, bar avɨrasemegham.</q1>
<q2>Nɨ bar en deragha daghebagh ami, da otivava avɨraseme.</q2>
<s1>Bekim:</s1>
<par/><goodbreak/>
<q1>Danganir dadaba itiba, bulmakauba ko sipsipba dagh izefi.</q1>
<q2>Azenir avɨriba mɨghsɨabar ikɨtɨ, mɨghsɨaba bar akongegh.</q2>
<q1>Danganir dadaba itiba, sipsipɨn bar avɨriba iti.</q1>
<q2>Danganir zarir mɨghsɨabar tongɨn itiba, witba bar dagh izɨfa.</q2>
<q2>Bizir kaba bar moghɨra gumazir God bagha bar akuegha an iziam febar mɨn damuam.</q2>
<s1>Bekim:</s1>
<par/><goodbreak/>
<ms>2. RIT <rq>Ro 8:18-23</rq></ms>
<mr>Akar dapanim: God ingarizir biziba bar moghɨra, me God azenaram e an boribar otivamimɨn dughiam mɨzua iti.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kɨ fo, ziar ekiam ko dabirabir aghuir kam God gɨn en akaghtɨ, e a gɨfogham. Ezɨ kɨ kamaghɨn nɨghnɨsi, bizir kam a, mɨzazir e datɨrɨghɨn isiba, bar dagh afiragham. Guizbangɨra, God ingarizir biziba bar, me dughiar God uan boriba azenim darɨghamim a bagha mɨzua, uan dapaniba fegha tintinibar gara nɨghnɨghɨsi, dughiar manamra bizir kam otivam? Guizbangɨra, God fomɨra nguazimɨn itir biziba da tuisɨgha ghaze, da bar ikufi, da pura bizir kɨniba. Da uari kamaghɨn otozir pu. Puvatɨ. God uabɨ dagh amizɨ da kamaghɨn otifi. Egha da God damuamin bizir aghuim bagha mɨzuai. Datɨrɨghɨn, nguazimɨn itir biziba da ovevem ko biziba kuraghrir arazimɨn apengan ikia, mati da kalabusɨn iti. Egha me kamaghɨn fo, dughiar God mɨsevezimɨn, God biziba kalabusɨn itir arazir kam a gɨvaghtɨ, eghtɨ biziba bar Godɨn boriba ko fɨrighreghɨva dabirabir aghuarim ko ziar ekiam iniam.</p>
<p>E fo, bizir God ingariziba bar moghɨra, mati amizim borim batasa mɨzazim isi moghɨn, da mɨzazim isi. Egha da bar puv tuava ara, iza datɨrɨghɨn oto. Ezɨ bizir kabarama arair pu. Puvatɨ, e uari uaghan arai. E Godɨn Duam inigha gɨfa, a kamakɨn, a God e danɨngamin bizir aghuibar faragha zuir bizim, an e ganɨngi. Egha e tuava ara, dughiar God e damightɨ e an boribar mɨraram otivamimɨn, e a bagha mɨzuai. Dughiar kam, God en mɨkarzibar amightɨ da fɨrighregh ganganir igharazimɨn otogham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Dagher ovɨzim, a Godɨn akam. Krais a gumazir dagher ovɨzir kam akurim. Gumazamiziba bar a bagh mangɨva, me ikɨrɨmɨrir zurara itim iniam.</p3>
<p2>Aleluya.</p2>
<ms>GUTNIUS (Longpela Rit) <rq>Mt 13:1-23</rq></ms>
<mr>Akar dapanim: Gumazir mam ghua azenimɨn witɨn ovɨzim akuri.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Aruer kamra Iesus dɨpenim ategha azenan ghu. Egha ghua dɨpar dadarimɨn aperaghav iti. Ezɨ gumazamizir avɨriba a bagha ize, egha men avɨrim bar ekefe. Kamaghɨn a kurir mamɨn bɨraghava apera. Ezɨma gumazamiziba dɨpar dadarimɨn tuivighav iti. Ezɨ Iesus akar isɨn zuir avɨribar me mɨgei. Egha kamaghɨn mɨgei, “Ia oragh. Gumazir mam witɨn ovɨziba inigha ghua uan azenimɨn da akurava arui.* A da akurima witɨn ovɨzir maba tuavimɨn irezɨma, kuaraziba iza da ame. Ezɨ maba dagɨabagh isɨn itir nguazir evarim gire. Nguazir kam mɨtemezir puvatɨ, ezɨ witɨn ovɨziba zuamɨra afuangi. Ezɨ dar biba bar nguazimɨn aven iraghuezir puvatɨ, ezɨ aruem anaga dagh isirazɨ, ezɨ da isia mɨsɨngi. Ezɨ witɨn ovɨzir maba benir dɨkoniba itir nguazim giregha, benibar tongɨn afuangizɨ, benir dɨkoniba aghuava beniba da ikiagharɨki. Ezɨ dar ovɨziba mɨsevezir puvatɨ. Ezɨ witɨn ovɨzir maba nguazir aghuim giregha dagheba mɨsefi. Maba 100 plan ovɨziba mɨsevima, maba 60 plan ovɨziba mɨsevima, maba 30 plan ovɨziba mɨsefi. Tina kuarimning iti, an oragh.”</p>
<p>Ezɨ Iesusɨn suren gumaziba gɨn iza kamaghɨn an azai, “Nɨ tizim bagha akar isɨn zuibar gumazamizibav gei?” Ezɨ a me ikaragha ghaze, “God fofozim ia ganɨngizɨma, ia God Bizibagh Ativamin Dughiamɨn akar mogomeba dagh fo. Ezɨ a fofozir kam me ganɨngizir puvatɨ. Godɨn akabagh fozir gumazim, God uan akabar fofozir igharaziba a danɨngam, eghtɨ a Godɨn akar avɨribagh fogham. Eghtɨ Godɨn akabagh foghan aghuazir gumazim, an fofozir muziarim God a dama inigham. Men damaziba gara, egha me bizitamɨn gari puvatɨ. Egha me oragha, me bizitamɨn mɨngarim bar anebɨghizir puvatɨ. Kɨ bizir kamɨn tugha akar isɨn zuibar me mɨgei. Godɨn akam inigha izir gumazim Aisaian mɨgɨrɨgɨaba gumazamizir kaba bagha guizbangɨra otifi. A kamaghɨn mɨkeme.</p>
<q>‘Gumazamizir kaba uan navir averiabar kua,</q>
<q2>ezɨ men kuariba oraghan aghua,</q2>
<q2>ezɨ men damaziba kome.</q2>
<q>Me kamaghɨn amima, God ghaze, markɨ,</q>
<q2>men damaziba bizitamɨn ganighai,</q2>
<q2>men kuariba oreghai.</q2>
<q>Ezɨ men naviba kuighrɨzɨma me mɨgɨrɨgɨabagh foghava egha navibagh iragha na bagha izima,</q>
<q2>kɨ ua me inigha me gamizɨma me deraghai.</q2>
<q>Me kamaghɨn damuan aghua,</q>
<q2>kamaghɨn me zurara oraghɨva, egh deragh bizitamɨn mɨngarim gɨfoghan kogham.</q2>
<q2>Me zurara ganɨva, egh deragh bizitamɨn ganighan kogham.’</q2>
<m>Ezɨ ia, ian damaziba bizibar gari, ezɨ ian kuariba akam barasi. Kamaghɨn ia bar akongegh! Kɨ guizbangɨra ia mɨgei, fomɨra Godɨn akam inigha izir gumazir avɨriba ko gumazir aghuir avɨriba, me ia datɨrɨghɨn garir bizibar ganamin ifongiar bar ekiam ikia, me dar ganizir puvatɨ. Egha ia datɨrɨghɨn orazir akar kaba, me da baraghan ifongiar bar ekiam ikia, me tam baraghizir puvatɨ.”</m>
<p>Ezɨ Iesus mɨgɨa ghua ghaze, “Ia datɨrɨghɨn oragh, gumazim witɨn ovɨziba akunizir akar isɨn zuimɨn mɨngarimra kara. Gumazir God Bizibagh Ativamin Dughiamɨn akam baragha anebɨzir puvatɨziba, me witɨn ovɨzir tuavim girezibar mɨn ami. Me Godɨn akam barazima, Satan zuamɨra izava me oraghizir akaba me dama, da ini. Ezɨ witɨn ovɨzir dagɨabagh isɨn itir nguazim gireziba, da gumaziba Godɨn akam baragha zuamɨra nɨghnɨzir gavgavim an ikia bar akonge. Ezɨ men biba puvatɨ, egha dughiar bar otevimra iti. Eghtɨ gumazitaba izɨ Godɨn akam bagh pazɨ me damuva osɨmtɨziba me darɨghtɨma, me zuamɨra God ategham. Ezɨ witɨn ovɨzir benir dɨkonibar tongɨn ireziba, kar gumaziba Godɨn akam baraghava, egha uaghan nguazir kamɨn osɨmtɨzibagh nɨghnɨgha, egha uaghan dagɨar avɨriba iniasa nɨghnɨsi. Ezɨ bizir kaba Godɨn akaba ikiagharɨghizɨma da mɨsevir puvatɨ. Ezɨ witɨn ovɨzir nguazir aghuim gireziba, kar gumazir Godɨn akam baragha deragha anebɨgha a gɨfoziba. Gumazir kabanagh dagheba mɨsefi, maba 100 pla, maba 60 pla, maba 30 plan ovɨziba mɨsefi.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 13:1-9</rq></ms>
<mr>Akar dapanim: Gumazir mam ghua azenimɨn witɨn ovɨzim akuri.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Aruer kamra Iesus dɨpenim ategha azenan ghu. Egha ghua dɨpar dadarimɨn aperaghav iti. Ezɨ gumazamizir avɨriba a bagha ize, egha men avɨrim bar ekefe. Kamaghɨn a kurir mamɨn bɨraghava apera. Ezɨma gumazamiziba dɨpar dadarimɨn tuivighav iti. Ezɨ Iesus akar isɨn zuir avɨribar me mɨgei. Egha kamaghɨn mɨgei, “Ia oragh. Gumazir mam witɨn ovɨziba inigha ghua uan azenimɨn da akurava arui.* A da akurima witɨn ovɨzir maba tuavimɨn irezɨma, kuaraziba iza da ame. Ezɨ maba dagɨabagh isɨn itir nguazir evarim gire. Nguazir kam mɨtemezir puvatɨ, ezɨ witɨn ovɨziba zuamɨra afuangi. Ezɨ dar biba bar nguazimɨn aven iraghuezir puvatɨ, ezɨ aruem anaga dagh isirazɨ, ezɨ da isia mɨsɨngi. Ezɨ witɨn ovɨzir maba benir dɨkoniba itir nguazim giregha, benibar tongɨn afuangizɨ, benir dɨkoniba aghuava beniba da ikiagharɨki. Ezɨ dar ovɨziba mɨsevezir puvatɨ. Ezɨ witɨn ovɨzir maba nguazir aghuim giregha dagheba mɨsefi. Maba 100 plan ovɨziba mɨsevima, maba 60 plan ovɨziba mɨsevima, maba 30 plan ovɨziba mɨsefi. Tina kuarimning iti, an oragh.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 16 bilong Yia" />
<ms1>Sande 16 bilong Yia</ms1>
<ms>1. RIT <rq>GST 12:13, 16-19</rq></ms>
<mr>Akar dapanim: Kotiamɨn dughiam, nɨ gumazamiziba en apangkufi.</mr>
<s1>Akar kam, a Nɨghnɨzir Aghuimɨn Akɨnafarim, o Gutpela na Stretpela Tingting, an aven iti.</s1>
<twocol>
<p>Gumazir ikurabar akaba, men suiki. Eghtɨ osɨmtɨzim gumazir aghuiba batoghtɨ, me a mɨsɨvɨregham.</p>
<p>Gumazir nɨghnɨzir aghuiba puvatɨziba, me zuamɨra gumazir bizibar me gamibar anɨngagham. Eghtɨ gumazitam, gumazir nɨghnɨzir aghuim itim akar kuramɨn a mɨkemeghtɨ, an akar kam gɨn amadagham.</p>
<p>Gumazir guizbangɨra mɨgeim, a kotɨn aven ikia guizbangɨn akamɨn gun mɨgei. Egh a gumazir ifarim, kamaghɨn a kotɨn aven akabagh ifari.</p>
<p>Gumazim deraghvɨra nɨghnɨzir puvatɨgha mɨgei, an akaba gumazir igharazimɨn navim gasɨghasigham, mati mɨdorozir sabam a mɨtɨ. Ezɨ gumazir nɨghnɨzir aghuim itim, a mati marasinɨn aghuim gumazibar akurvasi.</p>
<p>Ifavarir akam, a dughiar otevimra ikiam, eghtɨ gumaziba a bakɨnɨghnigham. Ezɨ guizbangɨn akam, a dughiar ruarimɨn ikɨ mamaghɨra ikiam.</p>
<s2>Kar Godɨn Akam.</s2>
</twocol>
<ms>SAM <rq>Sam 86:5-6, 9-10, 15-16</rq></ms>
<s1>Ia akam ikaragh: Ekiam, nɨ bar deragha en arazir kuraba gɨn amadi.</s1>
<q1>O Ekiam, nɨ bar dera, egha gumazibar arazir kuraba gɨn amadi.</q1>
<q2>Egha nɨ ko mɨgeir gumazamiziba, nɨ apangkuvir ekiam men ikia, men azangsɨziba barasi.</q2>
<q1>O Ikiavɨra Itir God, nɨ nan azangsɨzim deragh a baregh, nan akuragh.</q1>
<s1>Ia akam ikaragh: Ekiam, nɨ bar deragha en arazir kuraba gɨn amadi.</s1>
<par/><goodbreak/>
<q1>Ikɨzibar gumazamizir nɨ ingariziba bar izɨ,</q1>
<q2>nɨn ziar ekiam bagh teviba apɨrigh, nɨn ziam fam.</q2>
<q1>Nɨ bar uabɨra nɨ mirekelɨn bar aghuibagh ami,</q1>
<q2>Nɨ uabɨra God.</q2>
<s1>Ia akam ikaragh: Ekiam, nɨ bar deragha en arazir kuraba gɨn amadi.</s1>
<par/><goodbreak/>
<q1>O Ekiam, apangkuvir arazim ko, akurvazir arazim bar en gizɨvazɨ nɨ zuamɨrama atarir puvatɨ.</q1>
<q2>Nɨ bar en apangkuvigha, deravɨra uan akamɨn gɨn ghua egha nɨghnɨzim giraghrazir puvatɨ.</q2>
<q1>Nɨ uamategh na bagh izɨ egh nan apangkufigh.</q1>
<q2>Kɨ nɨn ingangarir gumazim,</q2>
<q2>nan amebam uaghan nɨn ingangarir amizim, a na bate.</q2>
<q2>Kamaghɨn nɨ nan akuragh gavgavim na danɨng.</q2>
<s1>Ia akam ikaragh: Ekiam, nɨ bar deragha en arazir kuraba gɨn amadi.</s1>
<par/><goodbreak/>
<ms>2. RIT <rq>Ro 8:26-27</rq></ms>
<mr>Akar dapanim: Godɨn Duam, Godɨn nɨghnɨzimɨn gɨn ghua en akurvaghasa God ko mɨgei.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kamaghɨra, Godɨn Duam e gavgaviba puvatɨzir darazir akurvasi. E fozir pu, e manmagh biziba bagh God ko mɨkɨmam? En mɨgɨrɨgɨaba otefe. Kamaghɨn amizɨ, Godɨn Duam uabɨ e bagha God ko mɨgɨa, tuava ara, an ararem akar e mɨkɨman asazibagh afira. Ezɨ God gumazamizibar navir averiaba guizbangɨra dar gari. A uan Duamɨn nɨghnɨzim gɨfo. Kamaghɨn, an Duam Godɨn ifongiamɨn gɨn ghua Godɨn gumazamiziba bagha a ko mɨgei.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Afeziam, nɨ overiam ko nguazimɨn Ekiam. Nɨ Bizibagh Ativagh Dar Ganamin Dughiam gumazamizir borir dozibar mɨn itiba nɨ biziba men aka.</p3>
<p2>Aleluya.</p2>
<ms>GUTNIUS (Longpela Rit) <rq>Mt 13:24-43</rq></ms>
<mr>Akar dapanim: Ia witɨn aghuim ko grazir kuram ateghtɨ aning uaghara aghung ikɨ mangɨtɨ dagheba asiamin dughiam otogham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus uam akar isɨn zuir mamɨn kamagh me mɨgei, “God Bizibagh Ativamin Dughiam mati gumazir mam witɨn ovɨzir aghuiba uan azenimɨn da akuni. Ezɨ gumazamiziba akuima gumazir witɨn ovɨziba akunizimɨn apanim iza ogher kuramɨn ovɨziba isa witbar tongɨn da akunigha ghu. Ezɨ witba gɨn aguigha mɨsɨvasava amima, me gari ogher kurar kam uaghan iti. Ezɨ azenir kamɨn ghuavimɨn ingangarir gumaziba ghua a mɨgɨa ghaze, ‘Gumazir ekiam, e ghaze nɨ witɨn ovɨzir aghuiba uan azenim mɨkɨni. Manmagh amizɨma, ogher kurar kam uaghan otifi?’</p>
<p>“Ezɨ a me mɨgɨa ghaze, ‘Nan apanir mam arazir kam gami.’ Ezɨ an ingangarir gumaziba an azai, ‘Nɨ ifueghtɨma, e mangɨ ogher kam suagham?’ Ezɨ a ghaze, ‘Markɨ. Ia ogher kuraba asighsuva, uaghan witba asiam. Kamaghɨn da asian markɨ. Ia da ateghtɨma da mar witba ko aghung, mangɨ dagheba iniamin dughiamɨn otogh. Eghtɨ kɨ ingangarir kam damuamin gumaziba kamagh me mɨkɨmam, “Ia ogher kurar kam faragh anesɨva a dapongsɨva an ikɨzibar amu. Eghɨva ia witba iniva da akuvagh da isɨva nan dagher dɨpenim darɨgham.” ’<glue width="0.2em" />”</p>
<p>Egha Iesus akar isɨn zuir igharazir mamɨn me mɨgɨa ghaze, “God Bizibagh Ativamin Dughiam mati zuravarir me mastet arɨzimɨn ovɨzimɨn mɨn ami. Gumazir mam mastetɨn ovɨzim inigha ghua uan azenimɨn anekuni. Mastetɨn ovɨzim dagher igharazibar ovɨzibar mɨn ekevezir puvatɨ. A bar sufi. Egha an aghuir dughiamɨn an azenimɨn itir zuravarir mabagh afiragham. A tememɨn mɨn aghungigham, eghtɨma kuaraziba izɨva an aguabar mɨkonibar ingaram.”</p>
<p>Egha Iesus akar isɨn zuir igharazir mam kamaghɨn me mɨgei, “God Bizibagh Ativamin Dughiam, a yisɨn mɨn ami. Amizir mam yisɨn muziarir mam inigha, flauan dramɨn ekiamɨn itim inigha, aning verevere. Ezɨ flauan kam gɨn bar bui.”</p>
<p>Iesus gumazamizibav geir mɨgɨrɨgɨaba, an akar isɨn zuibara da akuri. Egha a mɨgɨrɨgɨatam abigha me mɨkemezir puvatɨ, an akar isɨn zuibara me mɨgei. Fomɨra Godɨn akam inigha izir gumazim kamagh mɨgɨa ghaze, “Kɨ akar isɨn zuibara ia mɨkɨmam. Bizir maba, nguazir kam otozir dughiamɨn da modogha iza datɨrɨghɨn tu, ezɨ kɨ bizir kabar eghaghanim damuasa.” Iesus akar kam damutɨ an otivasa, kamaghɨn an akar isɨn zuir kabagh ami.</p>
<p>Egha Iesus gumazamiziba ategha ghua dɨpenimɨn aven ghu. Ezɨ an suren gumaziba an gɨn iza ghaze, “Nɨ ogher kurabar akar isɨn zuimɨn mɨngarimɨn gun e mɨkɨmam, o?”</p>
<p>Ezɨ Iesus me ikaragha kamaghɨn mɨgɨa ghaze, “Gumazir witɨn ovɨzir aghuiba akunizim, a Gumazibar Otarim. Azenim, kar nguazir kam. Witɨn ovɨzir aghuiba, kar gumazamizir God Bizibagh Ativamin Dughiamɨn aven ikiamiba. Ogher kuraba, kar Satanɨn gumazamiziba. Apanir ogher kuram akunizim, a Satan. Dagheba iniamin dughiam, kar nguazir kam gɨvamin dughiam. Ezɨ enselba, me dagheba iniamin ingangarir gumaziba. Egha mati gumaziba ogher kuraba akuva dagh aboi, kamaghɨra enselba nguazir kam gɨvamin dughiamɨn, me kamaghɨn damuam. Gumazibar Otarim uan enselba amadaghtɨ, me God Bizibagh Ativamin Dughiamɨn aven itir gumazamiziba, men tongɨn itir gumazir arazir kurabagh amiba ko gumazir nɨghnɨzir gavgavibagh asɨghasɨziba, enselba bar me batuegham. Egh me me isɨva, avir ekiam me kunigham. Eghtɨ me avir kamɨn ikɨva arangɨva atariba kuskugham. Eghtɨ dughiar kamɨn gumazamizir aghuiba uan Afeziam Bizibagh Ativamin Nguibamɨn aven ikɨ, me aruemɨn mɨn sɨgham. Tina kuarimning iti, an oragh.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 13:24-30</rq></ms>
<mr>Akar dapanim: Ia witɨn aghuim ko grazir kuram ateghtɨ aning uaghara aghung ikɨ mangɨtɨ dagheba asiamin dughiam otogham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus uam akar isɨn zuir mamɨn kamagh me mɨgei, “God Bizibagh Ativamin Dughiam mati gumazir mam witɨn ovɨzir aghuiba uan azenimɨn da akuni. Ezɨ gumazamiziba akuima gumazir witɨn ovɨziba akunizimɨn apanim iza ogher kuramɨn ovɨziba isa witbar tongɨn da akunigha ghu. Ezɨ witba gɨn aguigha mɨsɨvasava amima, me gari ogher kurar kam uaghan iti. Ezɨ azenir kamɨn ghuavimɨn ingangarir gumaziba ghua a mɨgɨa ghaze, ‘Gumazir ekiam, e ghaze nɨ witɨn ovɨzir aghuiba uan azenim mɨkɨni. Manmagh amizɨma, ogher kurar kam uaghan otifi?’</p>
<p>“Ezɨ a me mɨgɨa ghaze, ‘Nan apanir mam arazir kam gami.’ Ezɨ an ingangarir gumaziba an azai, ‘Nɨ ifueghtɨma, e mangɨ ogher kam suagham?’ Ezɨ a ghaze, ‘Markɨ. Ia ogher kuraba asighsuva, uaghan witba asiam. Kamaghɨn da asian markɨ. Ia da ateghtɨma da mar witba ko aghung, mangɨ dagheba iniamin dughiamɨn otogh. Eghtɨ kɨ ingangarir kam damuamin gumaziba kamagh me mɨkɨmam, “Ia ogher kurar kam faragh anesɨva a dapongsɨva an ikɨzibar amu. Eghɨva ia witba iniva da akuvagh da isɨva nan dagher dɨpenim darɨgham.” ’<glue width="0.2em" />”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 17 bilong YIA" />
<ms1>Sande 17 bilong YIA</ms1>
<ms>1. RIT <rq>1 Kin 3:5, 7-12</rq></ms>
<mr>Akar dapanim: Nɨ nɨghnɨzir aghuiba ko fofozir aghuim na danɨng, eghtɨ kɨ nɨn gumazamizir kaba deragh men ganam.</mr>
<s1>Akar kam, a Israelia ko Judabar Atrivibar Akɨnafarir Faragha Zuim, o 1 Atriviba, an aven iti.</s1>
<twocol>
<p>Dɨmagarir mam, Solomon Gibeonɨn nguibamɨn ikia akua, irebamɨn garima, Ikiavɨra Itir God irebamɨn mɨn otogha a mɨgɨa ghaze, “Nɨ bizir tizim gifongegh, nan azaraghtɨ, kɨ nɨ danɨngam.” [ALT LANG: Solomon dɨmangan Gibeanɨn akuima, Ikiavɨva Itir God irebamɨn a mɨgɨu ghaze, “Nɨ bizir tizim gifuegh, a bagh nau azaragh, eghtɨ kɨ a isɨ nɨ damɨngam?”]</p>
<p>O Ikiavɨra Itir God, nɨ nan God. Kɨ nɨn ingangarir gumazim, nɨ na gamizɨ, kɨ uan afeziam Devitɨn danganim inigha atrivimɨn iti. Kɨ igiamra ikia ingangarir kam damuamin fofoziba puvatɨ. [aLT LANG. O Ikiavɨra Itir God, nɨ na ataghizɨma kɨ uan afeziamɨu dangarim ini, ezɨkɨ pur oforir igar kɨnɨm, egha kɨ fozir puvatɨ, kɨ arazir manatam ɨn deraghvira niu gumazamiziba geghuvam.] Nɨn ingangarir gumazim datɨrɨghɨn nɨ ua baghavɨra mɨsevezir gumazamizibar tongɨn iti. Me bar avɨraseme, ezɨ gumaziba me mengan ibura.[ALT LANG. Kɨ datɨrɨghɨn gumazamizir nɨuabagha inabazibar tongɨn iti. Me bar avɨrasemesɨma, gumaziba me mengan ibura.] Kamaghɨn amizɨ, nɨ nɨghnɨzir aghuim ko fofozim na danightɨ, kɨ deraghvɨra nɨn gumazamizibagh ativagh men ganam. Egh kɨ fogham, arazir manam a dera, manam ikufi. Puvatɨghtɨ, kɨ manmagh nɨn gumazamizir avɨrir kam gativagh men ganam? Guizbangɨra, gumazitam uabɨ deraghvɨra me gativaghan iburagham. Kɨ uabɨ kɨ fofoziba bar puvatɨ.” [ALT LANG. Kamaghɨn amizɨ, nɨ fofozim ko nɨghnɨzir aghuim na danɨuagtɨ, kɨ deraghvɨra nɨn gumazamiziba geghuv, egh uaghan fogh suari, avazir manaba ikufi, ezɨ arazir manaba dera. Puvatɨghtɨma, gumazir manatam nɨn gumazamizir ikɨzir ekiar kam gethuvam. Kɨ uabɨ bar taki.”]</p>
<p>Ezɨ Ekiam, Solomon azangsɨzir bizir kam barazi, an an dera. [ALT LANG. Ikiavɨra Itir God Solomonɨ azangsɨzir kaba baregha, navir amɨrɨzimɨn an iti.] Ezɨ God Solomon mɨgɨa ghaze, “Nɨ dughiar ruarimɨn nguazir kamɨn ikiasa, nan azair puvatɨ, egha dagɨar avɨriba iniasa nan azair puvatɨ, egha uan apanibagh asɨghasɨghasa nan azair puvatɨ. Nɨ Israelia gativagh deraghvɨra men ganamin nɨghnɨzir aghuim ko fofozim iniasa nan azai.[ALT LANG. Egha God kamaghɨn Solomonɨn mɨgei, “Deragha, nɨ Israelian geghuvasava fofozim, konɨghnɨzir aghuim bagha nau azai. Nɨ dughiar ruarimɨn nguazimɨn dagɨar aviriba uabɨ danɨngasa nau azurazir puvatɨ, egha nɨ uaghan uan apaniba gasɨghasighasa nan azarazir puvatɨ.] Kamaghɨn, kɨ guizbangɨra, bizir nɨ uabɨ danɨngasa nan azarazim, kɨ a isɨ nɨ danɨngam. Kɨ datɨrɨghɨn nɨghnɨzir aghuiba ko fofozir avɨriba nɨ danɨngam. Gumazitam fomɨra fofozir kamagh garitam itir puvatɨ, egh uaghan gɨn gumazitam fofozir kamagh garitam ikian kogham. [ALT LANG. Kamaghɨn amizɨa, kɨguizbangɨra bizir nɨ ifongezim, nɨ daningam. Kɨ datvɨghɨn nɨghnɨziba ko fofozir aghuiba nɨ dauɨngam, eghtɨgɨn gumazitam nɨ iniamin fofozir kam inighan kogham.]</p>
<s2>Kar Godɨn Akam.</s2>
</twocol>
<ms>SAM <rq>Sam 119:57, 72, 76-77, 127-130</rq></ms>
<s1>Ia akam ikaragh: Ikiavɨra Itir God, kɨ nɨn Akar Gavgaviba bar dagh ifonge.</s1>
<q1>O, Ikiavɨra Itir God, kɨ nɨ koma akam akɨrigha ghaze, kɨ nɨn akamra gɨn mangam.</q1>
<q2>Nan nɨghnɨzim ua bizitamɨn itir puvatɨ.</q2>
<q2>Nɨ bar uabɨra kɨ nɨn ganam.</q2>
<q1>Kɨ dagɨar avɨriba ikɨva bar akueghan kogham.</q1>
<q2>Nɨn akar gavgavir kamra kɨ bar a gifonge.</q2>
<q2>A dagɨaba bar dagha afira.</q2>
<s1>Ia akam ikaragh: Ikiavɨra Itir God, kɨ nɨn Akar Gavgaviba bar dagh ifonge.</s1>
<par/><goodbreak/>
<q1>Kɨ nɨn ingangarir gumazim.</q1>
<q2>Nɨ faragha mɨkemezɨ moghɨn,</q2>
<q2>nɨ nan apangkuvigh gavgavim nan navim danɨng.</q2>
<q1>Kɨ nɨn akar gavgavim bar a gifonge.</q1>
<q2>Kamaghɨn amizɨ, nɨ nan apangkuvightɨ,</q2>
<q2>kɨ ikɨrɨmɨrir aghuim iniam.</q2>
<s1>Ia akam ikaragh: Ikiavɨra Itir God, kɨ nɨn Akar Gavgaviba bar dagh ifonge.</s1>
<par/><goodbreak/>
<q1>Kamagh amizɨ kɨ nɨn akar gavgavim bar a gifonge.</q1>
<q2>Kɨ nɨn akam gifongezir arazir kam,</q2>
<q2>a gol gifongezir arazim bar a gafira.</q2>
<q1>Kamagh amizɨ, Kɨ nɨn akar gavgavibar gɨn zui.</q1>
<q2>Egha tuavir ikurar igharaziba, kɨ bar dar aghua.</q2>
<s1>Ia akam ikaragh: Ikiavɨra Itir God, kɨ nɨn Akar Gavgaviba bar dagh ifonge.</s1>
<par/><goodbreak/>
<q1>Nɨn akam a bar moghɨra dera,</q1>
<q2>kamaghɨn kɨ uan navir averiamɨn aven bar dar gɨn zui.</q2>
<q1>Gumazim igharazitavɨn akuragh nɨn akabar mɨngaribar an sure damightɨ,</q1>
<q2>nɨn akamɨn angazangarim an navir averiamɨn ikiam.</q2>
<q2>Akar kam nɨghnɨzir aghuiba puvatɨzir gumazibar amutɨ,</q2>
<q2>me nɨghnɨzir aghuiba ikiam.</q2>
<s1>Ia akam ikaragh: Ikiavɨra Itir God, kɨ nɨn Akar Gavgaviba bar dagh ifonge.</s1>
<par/><goodbreak/>
<ms>2. RIT <rq>Ro 8:28-30</rq></ms>
<mr>Akar dapanim: God uan borimɨn mɨn otivasa e amɨsefe.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>E fo, God bizibagh amima da vɨrara uari inigha ingara, egha gumazamizir God bar a gifongezibagh amima, ezɨ me dera. Kar gumazamizir God ua me iniasa mɨkemegha gɨvaziba, a men dia. Kar, gumazamizir God fomɨra ua me iniasa mɨgeiba, a uaghan me ginaba, eghtɨ me uaghan an Otarimɨn mɨn ikiam. Eghtɨ borir avɨriba ikɨtɨ Krais uabɨ men avebar ekiamɨn mɨn ikiam. Ezɨ gumazamizir a fomɨra me ginabaziba, a uaghan men dia. Egha gumazamizir a diazir kaba, a me dɨbora ghaze, ia nan damazimɨn dera. Egha gumazamizir an damazimɨn derazir kaba, a ziar ekiam ko dabirabir aghuim me ganɨngizɨ me a ko a isi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Afeziam, nɨ overiam ko nguazimɨn Ekiam. Nɨ Bizibagh Ativagh Dar Ganamin Dughiam gumazamizir borir dozibar mɨn itiba nɨ biziba men aka.</p3>
<p2>Aleluya.</p2>
<ms>GUTNIUS (Longpela Rit) <rq>Mt 13:44-52</rq></ms>
<mr>Akar dapanim: A bar akongegha, uan biziba bar a da amega, egha ghua azenir kam givese.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua ghaze, “God Bizibagh Ativamin Dughiam mati, me bizir ivezir bar pɨn kozim isava azenimɨn nguazimɨn aven a modo. Ezɨ gumazir mam a bato, egha uam anevara. Egha bar akuegha, ghua uan biziba bar da amaga, dagɨaba inigha ghua, azenir kam itir nguazim givese.”</p>
<p>Ezɨ Iesus mɨgɨa ghua ghaze, “God Bizibagh Ativamin Dughiam mati, dagɨar ingangarim gamir gumazir mam. Gumazir kam manmaniar bar aghuiba bagha ruiagha arui. Egha ghua manmaniar bar aghuir ivezir bar pɨn kozir mam bato. Egha ghua uan biziba bar dagɨaba bagha da amada. Egha ghua manmaniar bar aghuir kam givese.”</p>
<p>Egha Iesus mɨgɨa ghua ghaze, “Akar isɨn zuir mam kamakɨn. God Bizibagh Ativamin Dughiam mati, me ivem akunizɨ a dɨpar averiamɨn ghuaghira, osirir guar avɨriba, dar akome. Ezɨ ivem izɨvazɨma, me a gekuigha dɨpar dadarim gatɨ. Egha me apiagha osirir aghuiba mɨsɨva da isava itaribav kɨri. Egha osirir kuraba me da makuri. Nguazir kam gɨvamin dughiam kamaghɨra. Enselba izɨva gumazir kuraba, gumazir aghuibar tongɨn me amɨsɨvam. Egh me me isɨva, avir ekiamɨn me akunam. Eghtɨ me avir ekiar kamɨn ikɨ, arangɨva atariba kuskugham.”</p>
<p>Egha Iesus uan suren gumazibar azai, “Ia ti akar kamɨn mɨngarim gɨfo?” Ezɨ me ghaze, “Are.” Ezɨ a kamaghɨn me mɨgei, “Kamaghɨn amizɨ, gumazir manam Judan arazibagh fozir gumazimɨn ikia, egha gɨn God Bizibagh Ativamin Dughiamɨn akabar mɨngariba a dagh fo, egha a mati dɨpenir mamɨn ghuavimɨn mɨn ami. A uan dɨpenimɨn aven ghua bizir igiaba ko ghuriba bar da isava azenim garɨsi.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 13:44-46</rq></ms>
<mr>Akar dapanim: A bar akongegha, uan biziba bar a da amega, egha ghua azenir kam givese.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua ghaze, “God Bizibagh Ativamin Dughiam mati, me bizir ivezir bar pɨn kozim isava azenimɨn nguazimɨn aven a modo. Ezɨ gumazir mam a bato, egha uam anevara. Egha bar akuegha, ghua uan biziba bar da amaga, dagɨaba inigha ghua, azenir kam itir nguazim givese.”</p>
<p>Ezɨ Iesus mɨgɨa ghua ghaze, “God Bizibagh Ativamin Dughiam mati, dagɨar ingangarim gamir gumazir mam. Gumazir kam manmaniar bar aghuiba bagha ruiagha arui. Egha ghua manmaniar bar aghuir ivezir bar pɨn kozir mam bato. Egha ghua uan biziba bar dagɨaba bagha da amada. Egha ghua manmaniar bar aghuir kam givese.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 18 BILONG YIA" />
<ms1>SANDE 18 BILONG YIA</ms1>
<ms>1. RIT <rq>Ais 55:1-3</rq></ms>
<mr>Akar dapanim: Ia na bagh izɨva dagheba ini.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God kamaghɨn mɨgei,</q1>
<q2>“O gumazamizir dɨpam bagha kuariba pɨriba,</q2>
<q2>ia na bagh izɨ dɨpabar amɨ.</q2>
<q2>Ia gumazir dagɨaba puvatɨziba, ia na bagh izɨ, egh dagheba inigh dar amɨ.</q2>
<q2>Ia izɨ wainɨn dɨpaba ko oter eborim inigh, dar iveziba puvatɨ.</q2>
<q1>Manmagh amizɨ, ia pura uan dagɨaba isa bizir ian akurvazir puvatɨziba bagha da agefi,</q1>
<q2>ezɨ mɨtɨriaba ian aghavɨra iti?</q2>
<q1>Ia kuariba arigh deravɨra nan akam baragh, kɨ mɨkemezɨ moghɨn damu,</q1>
<q2>egh ia dagher guar aghuir avɨrir kɨ ia ganɨngiziba izɨvagham.</q2>
<q2>Dagher kaba bar isɨngigh gavgavim ia danɨngam.</q2>
<q1>Ia nan gumazamiziba, ia izɨ kuariba arigh na baragh,</q1>
<q2>ian ikɨrɨmɨrim deragham.</q2>
<q1>Eghtɨ kɨ Atrivim Devit ganɨngizir apangkuvir arazim ia danɨngsɨ,</q1>
<q2>Akar Dɨkɨrɨzir Gavgavim ia ko a damightɨ,</q2>
<q2>a gavgavigh ikɨvɨra ikiam.</q2>
<s2>Kar Godɨn Akam.</s2>
</twocol>
<ms>SAM <rq>Sam 145:8-9, 15-18</rq></ms>
<s1>Ia akam ikaragh: Ekiam dagheba e ganɨdi, ezɨ en ifongiaba bar da gɨfa.</s1>
<q1>Ikiavɨra Itir God bar en kuarkuva e gifueghavɨra iti.</q1>
<q2>A bar en apangkuvigha zuamɨra en atarir puvatɨ.</q2>
<q2>Kar bar bizir ekiam.</q2>
<q1>Ikiavɨra Itir God gumazamiziba bar men deragha,</q1>
<q2>bizir a ingariziba sara dar apangkufi.</q2>
<q2>Bar guizbangɨra.</q2>
<s1>Ia akam ikaragh: Ekiam dagheba e ganɨdi, ezɨ en ifongiaba bar da gɨfa.</s1>
<par/><goodbreak/>
<q1>Pɨn garir angamra itir biziba, me nɨrara gari,</q1>
<q2>ezɨ mɨtiriaba men azir dughiaba, nɨ men akurvagha dagheba me ganɨdi.</q2>
<q1>Ruarimɨn itir biziba ko, nguibamɨn itir biziba bar,</q1>
<q2>nɨ dagheba me ganɨdi me apa izɨvagha kuatɨgha iti.</q2>
<s1>Ia akam ikaragh: Ekiam dagheba e ganɨdi, ezɨ en ifongiaba bar da gɨfa.</s1>
<par/><goodbreak/>
<q1>Sɨn itir arazir aghuibara, Ikiavɨra Itir God, dar gɨrara ghua bizibagh ami.</q1>
<q2>Arazir an amir kaba, a bar en apangkufi.</q2>
<q1>Te navir averiaba zuegha Ikiavɨra Itir Godɨn dei,</q1>
<q2>a bar men boroghɨra ikiam.</q2>
<s1>Ia akam ikaragh: Ekiam dagheba e ganɨdi, ezɨ en ifongiaba bar da gɨfa.</s1>
<par/><goodbreak/>
<ms>2. RIT <rq>Ro 8:35, 37-39</rq></ms>
<mr>Akar dapanim: Bizitam Godɨn ifongiam apɨrighan kogham. An arazir e gifongezir kam, a Krais Iesus, en Ekiamɨn ingangarimɨn, e ganɨngi.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Krais bar e gifongeghavɨra iti, kamaghɨn gumazir manatam e damutɨ, e Krais e gifongezir arazimɨn saghon ikiam? Puvatɨ. Osɨmtɨziba e bativam, o dughiar kuram e bativam, o gumaziba arazir kurabar e damuam o, mɨtiriaba en agham o, bizir daghuamiba puvatɨgham o, bizir kuram e gasɨghasɨgham o, me e mɨsoghtɨ e arɨmɨghiram o, bizir kabanang e damutɨ, e ti Krais e gifongezir arazimɨn saghon ikiam, o? Bar puvatɨ.</p>
<m>Bar puvatɨ. Krais bar e gifonge, ezɨ bizir manam e batifi, a zurara e gamima e uan apanim dɨkabɨri. Guizbangɨra, Krais bar e gifonge, ezɨ nan nɨghnɨzir gavgavim kamakɨn, bizitam e damutɨ, e Krais e gifongezir arazimɨn saghon ikian kogham: ovevem, o ikɨrɨmɨrir aghuim, o enselba, o duar kuraba, o gavgaviba itir biziba, o datɨrɨghɨn itir biziba, o bizir gɨn otivamiba, o bizir pɨn itiba, o bizir vazimɨn itiba, o God ingarizir biziba bar, dar tongɨn bizitam e damutɨ, e God e gifongezir arazimɨn saghon ikian kogham. An arazir e gifongezir kam, a Krais Iesus en Ekiamɨn ingangarimɨn, e ganɨngi.</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Gumazamiziba daghemra ikɨrɨmɨrir aghuim inighan kogham. Puvatɨ. Me uaghan Godɨn akabar gɨn mangɨ ikɨrɨmɨrir aghuim iniam.</p3>
<p2>Aleluya.</p2>
<ms>GUTNIUS <rq>Mt 14:13-21</rq></ms>
<mr>Akar dapanim: Me bar moghɨram amegha, egha bar izɨfa.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus orazi, me Jonɨn fɨrim atuzɨma an ovenge, ezɨma a nguibar kam ategha kurim inigha gumaziba itir puvatɨzir danganir mamɨn ghu. A uan suren gumaziba ko ghu. Ezɨ gumazamizir avɨrim orazima, a kagh ghu. Ezɨ me nguibar ekiam ategha, a buria uan suebar zui. Ezɨ Iesus ghua dɨpar dadarimɨn otogha garima, avɨrir bar dafam iti. Ezɨ a men apangkuva men areir gumazibar arɨmariaba agefi.</p>
<p>Aruem gevima, Iesusɨn suren gumaziba iza kamaghɨn a mɨgei, “Kar gumaziba itir puvatɨzir danganim, ezɨ amɨnim pɨrasava ami. Kamaghɨn nɨ gumazamiziba amadaghtɨ, me mangɨ nguibabar uari bagh daghebagh ivez.” Ezɨ Iesus uan suren gumaziba kamagh me mɨgei, “Me tizim bagh mangam? Ia uari daghetaba me danɨngigh.” Ezɨ me ghaze, “E dagher avɨriba itir puvatɨ. Kar 5 plan bretba ko osirir pumuningra.”* Ezɨ a ghaze, “Ia bretɨn maba ko osirimning inigh izɨ.” Ezɨ Iesus gumazamizibav geima, me grazim gapia. Ezɨ a 5 plan bretba ko osirir pumuning inigha egha kogha overiamɨn gara Afeziam mɨnabi. Egha bretba bɨgha uan suren gumazibagh anɨngi. Ezɨ an suren gumaziba da isava gumazamizibagh anɨdi. Ezɨ gumazamizir kaba bar amegha, naviba bar izɨfa. Egha dagher naba itima, me da akuvagha 12 plan akɨrabagh aghui. Gumazir amezibar dɨbobonim 5,000ɨn tu. Me amiziba ko boriba dɨponezir puvatɨ.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 19 BILONG YIA" />
<ms1>SANDE 19 BILONG YIA</ms1>
<ms>1. RIT <rq>1 Kin 19:9, 11-13</rq></ms>
<mr>Akar dapanim: Ia azenan izegh mɨghsɨam gisɨn Godɨn damazimɨn tughuv ikɨ.</mr>
<s1>Akar kam, a Israelia ko Judabar Atrivibar Akɨnafarir Faragha Zuim, o 1 Atriviba, an aven iti.</s1>
<twocol>
<p>Egha amɨnim pɨrizɨ, ghua dagɨar torir mamɨn aven ghugha dɨmagarimɨn akui. Elaija torir kamɨn aven ikiavɨra itima, Ikiavɨra Itir God a batogha an azara, “Elaija nɨ tizim gamua kagh iti?”</p>
<p>Ikiavɨra Itir God a mɨgɨa ghaze, “Kɨ Ikiavɨra Itir God, kɨ mɨghsɨamɨn boroghɨra izɨ mangam, kamaghɨn, nɨ azenan mangɨva mɨghsɨamɨn pɨn nan damazimɨn tugh.” Ezɨ Elaija garima, Ame! Ikiavɨra Itir God iza zui! Ezɨ amɨnir bar gavgavir mam, iva iza Ikiavɨra Itir Godɨn guamɨn mɨghsɨaba ko dagɨaba abɨagharɨsi. Ezɨ Ikiavɨra Itir God amɨnir kamɨn aven itir puvatɨ. Amɨnim iva iza ghugha gɨfa, ezɨ mɨkɨmkɨzim oto. Ezɨ Ikiavɨra Itir God, mɨkɨmkɨzir kamɨn aven itir puvatɨ. Ezɨ mɨkɨmkɨzimɨn gɨn, avim oto. Ezɨ Ikiavɨra Itir God, avir kamɨn aven itir puvatɨ. Ezɨ avimɨn gɨn, Elaija orazi, tiarir mɨzuiarir mam, mati gumazim sighsirir akabav gei.</p>
<p>Ezɨ Elaija a baregha, korotiar ruarimɨn uan guam avaragha, azenan ghua torir akamɨn tughav iti. Ezɨ tiarir mam, kamaghɨn an azara, “Elaija, nɨ tizim gamua kagh iti?”</p>
<s2>Kar Godɨn Akam.</s2>
</twocol>
<ms>SAM <rq>Sam 85:9-14</rq></ms>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<q1>Kɨ uan kuarim atɨgh Ikiavɨra Itir Godɨn Gavgavim Itim, kɨ an akam baragham.</q1>
<q2>E an gumazamiziba arazir kurar e amibar gɨn mangan kogh, uan navir averiabar aven a baghvɨra ikɨtɨ,</q2>
<q2>a mɨkɨmtɨ e navir amɨrɨzim ikiam.</q2>
<q1>Bar guizbangɨra, an akurvazim, an gumazamizir an ziam fava an atiatia an apengan itiba, bar men boroghɨra iti.</q1>
<q2>An angazangarim e gisiragha en akura, a uabɨ e ko en nguazir kamɨn ikɨ mamaghɨra ikiam.</q2>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<q1>Dughiar kamɨn, gumazamiziba uarir apangkuvigh, zurara guizɨn arazir aghuibar uarir amuam.</q1>
<q2>Me Godɨn damazimɨn deragh ikɨ, navir amɨrɨzimɨn ikɨ, deragh uari ko dapiagh ikiam.</q2>
<q1>Gumazamiziba nguazimɨn ikia, bar guizbangɨra Ikiavɨra Itir Godɨn gɨn mangɨ nɨghnɨzir gavgavim an ikɨvɨra ikiam,</q1>
<q2>eghtɨ Godɨn uan Nguibamɨn Itim me damightɨ me an damazimɨn zuegham.</q2>
<q1>Guizbangɨra, Ikiavɨra Itir God en akuragh bizir aghuiba isɨ e danɨngam.</q1>
<q2>Eghtɨ nguazir en azeniba itiba, dagher bar avɨriba dar aghungam.</q2>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<q1>Ikiavɨra Itir God, gumazamizibar amightɨ, me arazir an damazimɨn derazimɨn gɨn mangam.</q1>
<q2>Eghtɨ arazir kamra, God ua izamin tuavim atɨgham.</q2>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<ms>2. RIT <rq>Ro 9:1-5</rq></ms>
<mr>Akar dapanim: Kɨ Ekiamɨn azangsɨgh a ko mɨkɨmtɨ, a uan gumazamizibar tongɨn na batueghtɨ, nan ikɨzim Israelia, me nan danganim iniam.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kɨ Kraisɨn gumazim, kamaghɨn kɨ guizbangɨra mɨgei, kɨ ifarir puvatɨ. Godɨn Duam nɨghnɨzir zuezim na ganɨngi, ezɨ nan navimɨn aven kɨ kamaghɨn fo, nan akar kam a guizbangɨra. Kɨ zurara uan anabam bagha nɨghnɨgha, bar men apangkuvigha, osemegha nan navir averiam ikufi. Kɨ kamaghɨn bar ifonge, God nan anabam Israel, ua men iniam. Eghtɨ Krais nan nɨghnɨzimɨn gɨn mangan koghtɨ, kɨ an azangsɨgh a ko mɨkɨmtɨ, a uan gumazamizibar tongɨn na batueghtɨ, nan anabam Israel nan danganim iniam. Bizir kam men akurazɨ, kamaghɨn a deraghai. Me Israelɨn gumazamiziba, ezɨ God me dɨbora ghaze, me an boriba. Me an ziar ekiam ko dabirabir aghuim God koma inigha gɨfa. Ezɨ God uan Akar Dɨkɨrɨzir Gavgavim me ko a gami. Egha Moses Osirizir Araziba isa, me ganɨngi. Egha uan ziam fer arazim men akagha, egha me ko akam akɨri. Men ovavir faragha itiba, bar ziar ekiaba iti. Ovavir kabar iza, Gumazir God Uam E Iniasa Mɨsevezim, Krais nguazir kamɨn gumazimɨn mɨn men ikɨzimɨn aven oto. *Krais a God, egha biziba bar dar dapanimɨn iti. Eghtɨ zurazurara e Kraisɨn ziam fam!*</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam nan akurvaghasa, kɨ an mɨzuai, Kɨ nɨghnɨzir gavgavim an akar dɨkɨrɨzimɨn iti.</p3>
<p2>Aleluya.</p2>
<ms>GUTNIUS <rq>Mt 14:22-23</rq></ms>
<mr>Akar dapanim: Ekiam, ka ti guizbangɨra nɨrara, egh nɨ na mɨkemeghtɨ, kɨ dipam gisɨn nɨ bagh mangam.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus uan suren gumaziba amaga me mɨgɨa ghaze, me faragh bot inigh dɨpamɨn vongɨn mangɨ. A uabɨ ikɨ gumazamiziba amadagham. A gumazamiziba amadagha, egha uabɨra ikia God ko mɨkɨmasa mɨghsɨamɨn ghuavanabo. Ezɨ amɨnim pɨrizɨma, Iesus uabɨra iti.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 20 bilong Yia" />
<ms1>Sande 20 bilong Yia</ms1>
<ms>1. RIT <rq>Ais 56:1, 6-7</rq></ms>
<mr>Akar dapanim: Kɨ kantrin igharazibar gumazamizibar aku Saionɨn mɨghsɨamɨn mangam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>Ikiavɨra Itir God kamaghɨn mɨgɨa ghaze,</p>
<q1>“Ia nan gumazamiziba, kɨ ian akurvaghamin dughiam, a bar roghɨra ize.</q1>
<q2>Gumazamiziba gantɨ, kɨ ua ia iniam.</q2>
<q2>Kamaghɨn, nan gumazamiziba, ia nan akar gavgavibar gɨn mangɨ arazir aghuibar amu.</q2>
<q1>Ikiavɨra Itir God ghaze, Kantrin igharazibar gumazamizir maba, me Ikiavɨra Itir Godɨn gumazamiziba ko ikiasa ifonge,</q1>
<q2>egha na bagha ingara bar na gifuegha nan gɨn iza nan iziam fa egha nan apengan ikia,</q2>
<q2>Sabatɨn dughiaba deravɨra dar gɨn ghua,</q2>
<q2>egha kɨ Akar Gavgavir Dɨkɨrɨzir uan gumazamiziba ko gamim, me deravɨra an suiragha an gɨn zui.</q2>
<q1>Ezɨ, gumazamizir kaba, kɨ me inigh uan Mɨghsɨamɨn mangam.</q1>
<q2>Me nan Dɨpenir God ko Mɨgeimɨn ikɨtɨ, kɨ me damutɨ me bar akuegham.</q2>
<q1>Me asɨzim tuaghtɨ a isigh mɨghɨrighamin ofa, ko ofan igharaziba na danɨngtɨ, kɨ da iniam.</q1>
<q1>Guizbangɨra, nan Dɨpenimɨn ingangarimɨn mɨngarim kamakɨn,</q1>
<q2>kar Nguaziba Bar Men Gumazamiziba God ko Mɨgeir Dɨpenim.</q2>
<s2>Kar Godɨn Akam.</s2>
</twocol>
<ms>SAM <rq>Sam 67:2-3, 5-6, 8</rq></ms>
<s1>Ia akam ikaragh: O God, gumazamiziba bar nɨn iziam fam.</s1>
<q1>God, e kamaghɨn nɨn azai, nɨ deraghvɨra e damuva en apangkuv</q1>
<q2>Mati nɨn angazangarim e gisirazɨ moghɨn,</q2>
<q2>nɨ ragh en gan en akurvagh.</q2>
<q4>(Ighiam gamua an suiam atugha avughsegha ua ighiam gami.)</q4>
<q1>Eghtɨ nguazimɨn gumazamiziba ganigh nɨn arazibagh fogham.</q1>
<q2>Me kamaghɨn fogham, nɨ gavgavir bar ekiam ikia men akurvasi.</q2>
<s1>Ia akam ikaragh: O God, gumazamiziba bar nɨn iziam fam.</s1>
<par/><goodbreak/>
<q1>Nɨ gumazamizibar araziba guizbangɨra da tuisɨgha, tuavir aghuim men akazɨ, me nɨn ifongiamɨn gɨrara zui.</q1>
<q2>Kamaghɨn, gumazamizibar naviba bar akueghɨva, ighiaba bangɨ nɨn ziam fam.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: O God, gumazamiziba bar nɨn iziam fam.</s1>
<par/><goodbreak/>
<q1>O God, nan ifongiam, gumazamiziba bar nɨ gifuegh nɨn ziam fɨ, nɨn ziar ekiam pɨrafam. Bar guizbangɨra, God deragha e gami.</q1>
<q2>Nguazimɨn gumazamiziba bar an atiating an apengan ikɨ.</q2>
<s1>Ia akam ikaragh: O God, gumazamiziba bar nɨn iziam fam.</s1>
<par/><goodbreak/>
<ms>2. RIT <rq>Ro 11:13-15, 29-32</rq></ms>
<mr>Akar dapanim: God gumazamizibar diaghtɨ me a bagh izɨtɨ, a bizir aghuiba me danɨngam, egh a gɨn ua uan nɨghnɨzim giraghan kogham.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ia Kantrin Igharazibar Gumaziba, kɨ ia mɨgei, God ian tongɨn ingarasa na amada, ezɨ ingangarir kɨ amir kam, kɨ bar a gifonge. Tuavir kamɨn, kɨ uan adarazir navibar nɨghnɨzibar amutɨ, men naviba God ia gamizir arazir aghuim bagh dɨkavam. Eghtɨ nan ingangarir kamɨn, God men tarazi ua me iniam. God Israelia batuegha, egha nguazimɨn itir gumazamizibagh amizɨma me a ko navir vamɨra iti. Kamaghɨn gɨn God ua Israelia inightɨ, bar deragham, mati God gumazir aremezibar amightɨ, me ua dɨkavam.</p>
<m>God diazir gumazamiziba, a bizir aghuiba me ganɨngi, egh a gɨn uamategh uan nɨghnɨzim giragh kamaghɨn mɨkɨman kogham, ia markɨ, kɨ uan dɨmdiam ko bizir aghuiba ua da iniam. Ezɨ ia Kantrin Igharazibar Gumaziba, ia fomɨra Godɨn akam batoke, ezɨ datɨrɨghɨn Israelia a batosi, ezɨ tuavir kamɨn ia Godɨn apangkuvim ini. Kamaghɨra, Israelia Godɨn akam batoke. Ezɨ Godɨn apangkuvir ia inizir kam bangɨn, me datɨrɨghɨn Godɨn apangkuvim uaghan a iniam. God kamaghɨn ifonge, a uan apangkuvim gumazamiziba bar men akagham. Kamaghɨn, gumazamiziba bar Godɨn akam batoke. Kamaghɨn me uan arazir kuramɨn apengan ikia kalabuziar gumazibar mɨn iti. God me gamizɨ, me kamaghɨn iti.</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Iesus, God Bizibagh Ativamin Dughiamɨn Akar Aghuimɨn gun mɨgei, egha gumazamizir arɨmariaba itibar arɨmariaba agefi.</p3>
<p2>Aleluya.</p2>
<ms>GUTNIUS <rq>Mt 15:21-28</rq></ms>
<mr>Akar dapanim: Amizim, nɨn nɨghnɨzir gavgavim bar ekefe.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus nguibar kam ategha ghua nguibar ekiamning Taia ko Saidonɨn nguazimɨn ghu. Ezɨ Kenanian amizir mam danganir kamɨn ikegha iza kamaghɨn dei, “Ekiam, nɨ Devitɨn Otarim, nɨ nan apangkuvigh! Duar kuram nan guivim gapazagha a gasɨghasɨsi.”</p>
<p>Ezɨ Iesus mɨgɨrɨgɨatam a ikarvazir puvatɨ. Ezɨ an suren gumaziba a bagha iza a mɨgɨa ghaze, “Amizir kam dɨaghdiagha en gɨn izi. Nɨ anemadaghtɨ a mangɨ.”</p>
<p>Ezɨ Iesus kamaghɨn me ikara, “God Israelbar akurvaghasavɨra na amada. Me sipsipba gumazir dar ganamiba puvatɨzɨ moghɨn iti.” Ezɨ amizir kam Iesusɨn boroghɨra iza, tevimning apɨrigha aviragha uan guam nguazim gatɨgha a mɨgɨa ghaze, “Ekiam, nɨ nan akuragh.” Ezɨ Iesus a ikaragha ghaze, “Kar arazir kuram, gumazimɨn boribar dagheba inigh afiabav kɨnam.” * Ezɨ amizim ghaze, “Ekiam, nɨ guizbangɨra mɨgei. Ezɨ afiaba uaghan uan ghuavimɨn dakozimɨn apengan itir dagher muzemziariba api.” Ezɨ Iesus akar kam baregha kamagh amizim mɨgei, “Amizim, nɨn nɨghnɨzir gavgavim bar ekefe. Bizir nɨ bativasa nɨ ifongezim, a mar nɨ batif.” Ezɨma dughiar kamra an guivim ua dera.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 21 BILONG YIA" />
<ms1>SANDE 21 BILONG YIA</ms1>
<ms>1. RIT <rq>Ais 22:15, 19-23</rq></ms>
<mr>Akar dapanim: Kɨ Atrivim Devitɨn dɨpenimɨn kiba isɨ an dɨpɨzim datɨgham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>Ikiavɨra Itir Godɨn Gavgaviba Bar Itim, na mɨgɨa ghaze,</p>
<q1>Nɨ mangɨ Sepnan ganigh, gumazir kam atrivimɨn dɨpenimɨn biziba bar dar gari.</q1>
<q2>Egh nɨ akar kamɨn a mɨkɨm,</q2>
<p>“Ikiavɨra Itir God ingangarimɨn nɨ agɨvagh, nɨ batueghtɨ, nɨ pura ikɨva, ua iziaba puvatɨgham. Bizir kam otoghtɨ, kɨ uan ingangarir gumazim Eliakimɨn diaghtɨ a izam. A Hilkian otarim. Eghtɨ kɨ korotiar ruarir kam isɨ Eliakim darugh, letiar atrivimɨn ingangarir gumazim uan ivariam gitim a gikegh, nɨ amir ingangarimɨn gavgavim inigh an dafarim datɨgham. Eghtɨ an afeziamɨn mɨn otogh bar moghɨra Jerusalem nguibamɨn gumazamiziba, ko Judian nguibaba bar me gativagh men ganam. Eghtɨ kɨ Ikiavɨra Itir God, kɨ Atrivim Devitɨn dɨpenimɨn kiba isɨ, an dafarim datɨgham. Eghtɨ a tiam kuightɨ tav a dukuaghan kogham. A tiam dukuaghtɨ tav a kuighan kogham. Kɨ a damightɨ, a ingangarir kam bagh bar gavgavigham, mati purirpenibar suizir pegba, da purirpenimɨn suirazɨ a danganir vamɨra ikia gavgafi. Eghtɨ an adarasi bar moghɨra ingangarir an amir kam bangɨn iziar ekiam iniam.</p>
<s2>Kar Godɨn Akam.</s2>
</twocol>
<ms>SAM <rq>Sam 138:1-3, 6, 8</rq></ms>
<s1>Ia akam ikaragh: Ikiavɨra Itir God, nɨ zurara e gifongegh ikɨ mamaghɨra ikɨ.</s1>
<q1>O Ikiavɨra Itir God, kɨ uan navir averiamɨn aven bar nɨ mɨnaba.</q1>
<q2>Egha damazibar, kɨ ighiar nɨn ziam febagh ami.</q2>
<q1>Nɨ zurara bar na apangkuvigha bar deragha nan gari.</q1>
<q2>Nɨn akam ko nɨn ziam kamaghɨn en akagha ghaze, nɨ bar ekevegha bizir igharaziba bar dagh afira.</q2>
<q2>Kamaghɨn, kɨ nɨn Dɨpenim uan guam a mɨsuegh, teviba apɨrigh egh nɨn ziam fam.</q2>
<s1>Ia akam ikaragh: Ikiavɨra Itir God, nɨ zurara e gifongegh ikɨ mamaghɨra ikɨ.</s1>
<par/><goodbreak/>
<q1>Kɨ nɨn deima, nɨ dughiar kamɨn nɨ nan dɨmdiaba barasi.</q1>
<q2>Egha uan gavgavim na ganɨgavɨra iti.</q2>
<s1>Ia akam ikaragh: Ikiavɨra Itir God, nɨ zurara e gifongegh ikɨ mamaghɨra ikɨ.</s1>
<par/><goodbreak/>
<q1>O Ikiavɨra Itir God, nɨ bar faraghavɨra ikia egha bar pɨn ti.</q1>
<q2>Gumazir uari abɨra nɨn apengan itiba, nɨ me gɨnɨghnɨsi.</q2>
<q2>Egh gumazir uari feba, me nɨn damazimɨn uari mongɨva avegham.</q2>
<q1>Ikiavɨra Itir God, nɨ na ko dɨkɨrɨzir akamɨn gɨn mangɨ biziba bar dar amu.</q1>
<q2>Nɨ nan apangkuvigha ikia mamaghɨra iti.</q2>
<q2>Ingangarir nɨ damuasa nɨghnɨzim, nɨ a damu bar anegɨfagh.</q2>
<s1>Ia akam ikaragh: Ikiavɨra Itir God, nɨ zurara e gifongegh ikɨ mamaghɨra ikɨ.</s1>
<par/><goodbreak/>
<ms>2. RIT <rq>Ro 11:33-36</rq></ms>
<mr>Akar dapanim: God uabɨ biziba bar dar ingarizɨ da otifi, ezɨ a uabɨ biziba bar dar mɨngarim.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ame! Godɨn bizir aghuiba ko an fofozim ko an nɨghnɨzim, da guizbangɨra bar ekevegha bar pɨn iti! Egha ongarimɨn mɨn bar kone! Gumazitam an nɨghnɨzimɨn mɨngarim manmaghɨn deravɨram a geghanam? Puvatɨ. Ezɨ a zuraram amir araziba, gumazitam manmaghɨn dagh fogham? Bar puvatɨ! Bizir kam, Godɨn Akɨnafarimɨn aven iti,</p>
<q>“Guizbangɨra, tina Ekiamɨn nɨghnɨzim gɨfo?</q>
<q2>Egh tina kamaghɨn a mɨkɨm suam, nɨ tuavir aghuir kamɨn gɨn mangɨ?</q2>
<q2>Bar puvatɨ!</q2>
<q>Egh tina bizitam isɨ God danightɨ,</q>
<q2>a uam a ikarvaghsɨ nɨghnɨgham?</q2>
<q2>Bar puvatɨ?”</q2>
<m>E fo, God uan dafarimɨn biziba bar dar ingari, egha a dar mɨngarim, ezɨ da a baghavɨra ikiava, mamaghɨra iti. Kamaghɨn e zurara an ziam fam! Guizbangɨra.</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Nɨ Pita, eghtɨ kɨ uan dɨpenim(gumazamiziba) dagɨar kam gisɨn an ingaram. Eghtɨ ia an akaba baragh.</p3>
<p2>Aleluya.</p2>
<ms>GUTNIUS <rq>Mt 16:13-20</rq></ms>
<mr>Akar dapanim: Kɨ God Bizibagh Ativamin Dughiamɨn kiba isɨva nɨn dafarim datɨgham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus ghua Sisaria Filipain nguibamɨn boroghɨn itir danganimɨn ghu, egha dughiar kamɨn uan suren gumazibar azai, “Gumazamiziba manmaghɨn mɨgei, Gumazibar Otarim a tina?” Ezɨ me ghaze, “Marazi ghaze, nɨ Jon Gumaziba Ruer Gumazim, marazi ghaze nɨ Elaija, marazi ghaze nɨ Jeremaia, o nɨ ti Godɨn akam inigha izir gumazir mam.” Ezɨ Iesus men azai, “Ezɨ ia uari, ia manmaghɨn na dɨponam? Kɨ tina?”</p>
<p>Ezɨ Saimon Pita a ikaragha ghaze, “Nɨ Krais, God Ua E Iniasa Mɨsevezir Gumazim. Nɨ Godɨn zurara ikiavɨra itimɨn Otarim.”</p>
<p>Ezɨ Iesus a ikaragha kamaghɨn a mɨgɨa ghaze, “Saimon, Jonɨn otarim, nguazimɨn gumazitam mɨgɨrɨgɨar kam nɨn akazir pu. Puvatɨ. Nan Afeziar uan Nguibamɨn itimra, nɨn aka. Kamaghɨn nɨ bar akongegh. Ezɨ kɨ nɨ mɨgei, nɨ Pita. Egh dagɨar kam gisɨn kɨ uan siosɨn ingaram, eghtɨ Ovevemɨn Gavgavim an suiragh anepɨrighɨva a gasɨghasighan kogham.* Eghtɨ kɨ God Bizibagh Ativamin Dughiamɨn kiba isɨva nɨn dafarim datɨgham. Eghtɨ bizir manam nɨ nguazimɨn a ikeghtɨ, eghtɨ God uan Nguibamɨn uaghan a ikegham. Eghtɨ nɨ nguazimɨn bizir manam a fɨrightɨ, eghtɨ God uan Nguibamɨn uaghan kamaghɨra a fɨrigham. Egha Iesus pamten uan suren gumaziba anogorogha ghaze, me tong an gun tav mɨkɨm suam, a Gumazir God Uam E Iniasa Mɨsevezim.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 22 BILONG YIA" />
<ms1>SANDE 22 BILONG YIA</ms1>
<ms>1. RIT <rq>Jer 20:7-9</rq></ms>
<mr>Akar dapanim: Gumazamiziba akam baregha akar kuraba ko aghumsɨzir akabar na mɨgei.</mr>
<s1>Akar kam, Godɨn akam inigha izir gumazim Jeremaia, an osiri.</s1>
<twocol>
<p>O Ikiavɨra Itir God, nɨ uan ingangarim damuasa na apezeperezɨ, kɨ nɨn apezeperir akar kam baraki. Nɨ bar gavgavizɨ, nɨn akam bar na gafirazɨ, kɨ pura nɨn apengan ghu. Ezɨ gumazamiziba na dɨpova nan ingaravati. Kɨ zurara nɨn akam akurima, nɨ na gamima kɨ tiarim akara kamaghɨn dɨa mɨgei, “Mɨdorozim otoghtɨ, ia ikuvigham!” Ezɨ gumaziba akar kam baragha aghumsɨzim na ganɨga akar kurabar na mɨgei. Kɨ kamaghɨn uabɨra uabɨ mɨkɨmam, kɨ ti nɨ gɨn amadagh ua nɨn iziamɨn akam gun me mɨkɨman kogh, egh kɨ kamaghɨn nɨn akam gɨnɨghnɨgh suam, nɨn akam mati avim nan navir averimɨn ikia, nan agharibar isia iti. Kɨ ua nɨn akam mɨkɨman koghasava amuava avenge. Bar puvatɨ.</p>
<s2>Kar Godɨn Akam.</s2>
</twocol>
<ms>SAM <rq>Sam 63:2-6, 8-9</rq></ms>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<q1>O God, nɨ nan God, kɨ nɨn ganasa nɨ baghavɨra mɨzua iti.</q1>
<q2>Kɨ mati, dɨpaba puvatɨzir danganimɨn ikia dɨpam bagha ariaghiri moghɨn,</q2>
<q2>nan duam nɨ ko ikiasa ifongezɨ, kɨ bar uabɨ isa nɨ ganɨngi.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Kɨ nɨn Dɨpenimɨn aven nɨn ganasa ifonge,</q1>
<q2>nɨ uan gavgavim ko ziar ekiam nan akaghasa kɨ ifonge.</q2>
<q1>Nguazir kamɨn ikɨrɨmɨrim a dera,</q1>
<q2>ezɨ nɨn apangkuvir arazim a gafiragha bar moghɨra dera.</q2>
<q2>Kamaghɨn, kɨ nɨn iziam fe.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Kɨ angamra ikɨvɨra ikɨ, nɨ mɨnabɨva nɨn iziam fɨvɨra ikiam.</q1>
<q2>Kɨ uan dafariba fegh ghuanabogh nɨ ko mɨkɨmam.</q2>
<q1>Nan duam bar deraghavɨra ikia mati,</q1>
<q2>gumazim dagher aghuiba ame egha bar ikɨri.</q2>
<q2>Kamaghɨn, kɨ bar akuegha nɨn iziam fa, ighiabagh ami.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Nɨ dughiabar zurara nan akurvasi.</q1>
<q2>Kɨ tuarir nguzim uan amebamɨn avɨzimɨn apengan iti moghɨn, kɨ bar nɨn boroghɨn ikia,</q2>
<q2>bar akuegha ighiabagh ami.</q2>
<q1>Nan duam nɨ ko poroghav iti,</q1>
<q2>ezɨ nɨn agharim deragha na avara.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<ms>2. RIT <rq>Ro 12:1-2</rq></ms>
<mr>Akar dapanim: Ia ofan mɨn uan nivafɨziba isɨ God danɨng.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Kamaghɨn amizɨ, nan adarasi, kɨ Godɨn apangkuvir ekiam gɨnɨghnɨgha, egha kɨ kamaghɨn ia gakaghori: Ia uari uan nivafɨziba isɨ angamra itir ofan mɨn God danɨngvɨra ikɨ. Egh a baghɨvɨra ikɨva an ingangarim damu. Egh ia God damutɨ, eghtɨ a bizir kam bagh bar akuegham. Ia uari isɨva God danɨngamin arazir kam, kar guizɨn arazir Godɨn ziam fem. Ia nguazir kamɨn itir gumaziba amir arazibar gɨn mangan markɨ. Ia teghtɨma God nɨghnɨzir igiaba ia danɨngtɨ ia arazir igiabar amuam. Kamaghɨn, ia Godɨn ifongiam gɨfogham, a kamakɨn: ia arazir aghuiba, ko God bar akongezir araziba, ko arazir bar deragha arazir mabagh afiraziba, ia dagh fogham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Krais Iesus nɨghnɨzir aghuim e danɨngam, eghtɨ e deraghvɨra kamaghɨn fogham, God e gɨn iniamin biziba bagha en dia.</p3>
<p2>Aleluya.</p2>
<ms>GUTNIUS <rq>Mt 16:21-27</rq></ms>
<mr>Akar dapanim: Gumazitam o amizitam nan gɨn izɨsɨ, a uan ifongiam abɨragh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ dughiar kamɨn ikegha ghua, Iesus uan suren gumaziba bighavɨra me mɨgɨa ghaze, a Jerusalemɨn mangam, eghtɨ gumazir aruaba, ko ofa gamir gumazir ekiaba, koma Judabar arazibagh fozir gumaziba, a men dafarimɨn bar mɨzazir ekiaba koma osɨmtɨziba iniam. Eghtɨ me an aghuaghɨva a mɨsueghtɨma an aremegham. Egh dughiar mɨkezimɨn a ua dɨkavigham. Ezɨ Pita akar kam baregha Iesus inigha mɨriamɨn ghua kamaghɨn an atara a mɨgɨa ghaze, “Bar puvɨratɨgham. Arazir kaba nɨ bativan kogham.” Ezɨ Iesus raghrɨgha kamaghɨn Pita mɨgei, “Satan, nɨ na gitagh! Nɨ nguazimɨn bizibagh nɨghnɨgha egha Godɨn bizibagh nɨghnɨzir puvatɨ, kamaghɨn nɨ nan tuavim apɨri.”</p>
<p>Egha Iesus kamaghɨn uan suren gumazibav gei, “Gumazitam nan gɨn izɨsɨ, a ifongezir biziba gɨn amadagh uan temer ighuvim gisaghpugh nan gɨn izɨ. Gumazir manam uan ikɨrɨmɨrim suiraghsɨ nɨghnɨghtɨ, an ikɨrɨmɨrim gɨvagham. Eghtɨ gumazir manam na bagh uan ikɨrɨmɨrim ateghɨva, uan ikɨrɨmɨrim iniam. Gumazitam nguazimɨn itir biziba bar da iniva, egh a gɨn oveghtɨ, bizir kaba manmaghɨn an akuragham? Bar puvatɨ. A ivezir manamɨn uan duam bagh anerenɨngam? Bar puvatɨ. Guizbangɨra, Gumazibar Otarim uan enselba ko, uan Afeziamɨn angazangarir ekiam sara izam. Egh dughiar kamɨn ivezim isɨ gumazamiziba vaghvagh men araziba bagh me danɨngam.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 23 BILONG YIA" />
<ms1>SANDE 23 BILONG YIA</ms1>
<ms>1. RIT <rq>Ese 33:7-9</rq></ms>
<mr>Akar dapanim: Nɨ arazir kurabagh amir gumazimɨn arazir kuramɨn gun an mɨkemeghan kogham, eghtɨ nan damazimɨn arazir kam, kar nɨn osɨmtɨzim.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>“Kamaghɨn, nɨ gumazibar borim, kɨ Israelian adarazi geghuv men ganasa, nɨ amɨsefe. Akar gavgavir kɨ nɨ danɨngamiba, nɨ oragh me mɨkɨm. Kɨ gumazitamɨn gantɨ an arazir kuratam damutɨ, kɨ suam, an aremegham. Egh nɨ a mɨkɨm suam, a uan navim giragh arazir kurar kaba atakigh. Nɨ a mɨkɨman aghuaghtɨ, an arazir kuraba kamaghɨra ikɨtɨ an aremegham. Eghtɨ nan damazimɨn, an osɨmtɨzimɨn ghuzim nɨn dafarimɨn ikiam. Eghtɨ nɨ arazir kuram gamir gumazimɨn gun mɨkemeghtɨ, a uan arazir kuraba ataghraghan aghuaghtɨ, an arazir kurar kam an ikɨ a gasɨghasightɨ, an aremegham. Eghtɨ nɨ bizir kamɨn osɨmtɨzim puvatɨgham, egh nɨ oveghan kogham.</p>
<s2>Kar Godɨn Akam.</s2>
</twocol>
<ms>SAM <rq>Sam 95:1-2, 6-9</rq></ms>
<s1>Ia akam ikaragh: Ia Ekiamɨn akam baragh.</s1>
<q1>Ia izɨ, e ighiaba bangɨ Ikiavɨra Itir Godɨn ziam fam.</q1>
<q2>A en dagɨamɨn mɨn ikia e moga en akurvasi,</q2>
<q2>e a gɨnɨghnɨgh onger akabar amuam.</q2>
<q1>E an boroghɨra mangɨ a mɨnabɨva,</q1>
<q2>pamten dɨm ighiatabar amu an ziam fɨ bar akuegham.</q2>
<s1>Ia akam ikaragh: Ia Ekiamɨn akam baragh.</s1>
<par/><goodbreak/>
<q1>Ikiavɨra Itir God en ingari.</q1>
<q2>Ia izɨ, e an boroghɨn mangɨ dapaniba avigh,</q2>
<q2>teviba apɨrigh uari a danigh an ziam fam.</q2>
<q1>A uabɨra en God. E an gumazamiziba,</q1>
<q2>E sipsipbar mɨn amima a uabɨ e geghuva deragha en gari.</q2>
<q2>Ia bar deragh an akam barakigh!</q2>
<s1>Ia akam ikaragh: Ia Ekiamɨn akam baragh.</s1>
<par/><goodbreak/>
<q1>God kamagh ia mɨgɨa ghaze, “Ian inazir afeziaba fomɨra gumaziba puvatɨzir danganimɨn ikia, Meriban danganimɨn otogha, nan akam batoke.</q1>
<q2>Me gɨn Masan danganimɨn ikia, uam akam batoke.</q2>
<q2>Ia me amizir arazir kamɨn gɨn mangɨ uan navibar kuman markɨ.</q2>
<q1>Me guizbangɨra nan ingangarir gavgavibar gani.</q1>
<q2>Egha nɨghnɨzir gavgavim nan itir puvatɨgha, nan gavgavim tuisɨgh fofoghasa nan azai.</q2>
<s1>Ia akam ikaragh: Ia Ekiamɨn akam baragh.</s1>
<par/><goodbreak/>
<ms>2. RIT <rq>Ro 13:8-10</rq></ms>
<mr>Akar dapanim: Gumazim o amizir uan navim isa gumazamizir igharazibagh anɨdim, a guizɨn Godɨn Arazibar gɨn zui.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Ia ikarvaghamin biziba, tam ikian markɨ, ia bar da gɨfagh. Eghtɨ ikarvaghamin bizir mam zurara ikiam. A kamakɨn: e gumazir igharaziba bar me gifuegham. Tina gumazir igharaziba bar me gifonge, a guizbangɨra Moses Osirizir Arazibar gɨn zui. E fo, Moses Osirizir Araziba kamaghɨn mɨgei, “Ia gumazibav soghtɨ, me arɨmɨghɨran markɨ. Ia okɨman markɨ. Ia gumazir igharazibar biziba bagh naviba dɨkavan markɨ. Ia poroghamiba uari bakɨm uari ko dakuan markɨ.” Moses Osirizir Arazir kaba ko maba sara uaghan iti, da bar moghɨra akar vamɨra an aven iti, akar kam kamakɨn: “Nɨ uabɨra uabɨ gifongezir moghɨn, gumazir igharazibagh ifongegh.” Nɨ gumazir igharazim gifongegh, arazir kuratamɨn a damighan kogham. Kamaghɨn amizɨ, gumazim igharaz darazigh ifongegha, a Moses Osirizir Araziba guizɨn dar gɨn zui.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>God Kraisɨn aven ikia gumazamizibagh amima, me uarir apanibagh amir arazim ategha a ko navir vamɨran iti. Ezɨ an akar kam akunamin ingangarim isava e ganɨngi.</p3>
<p2>Aleluya.</p2>
<ms>GUTNIUS <rq>Mt 18:15-20</rq></ms>
<mr>Akar dapanim: Nɨn aveghbuam nɨn akaba baraghtɨ, nɨ ua uan aveghbuam uam a nigh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua ghaze, “Nɨn aveghbuam arazir kuram nɨ damightɨma, nɨ an bighan mangɨ egh gua uaningra ikɨva nɨ a ko gua bizir kam anekɨrigh. A nɨ baragham, eghtɨ nɨ ua uan aveghbuam inigham. * Eghtɨ a nɨ baraghan aghuagham, nɨ mangɨ gumazir igharazir mam, o gumazir igharazir pumuning, uam me inigh. Eghtɨ me nɨn gɨn mangɨ. E fo, Godɨn Akɨnafarim kamaghɨn mɨgei, ‘Nɨ gumazitamɨn arazir kuram an gun a mɨkɨmasa, gumazir pumuning ko mɨkezim gavgavim nɨn mɨgɨrɨgɨabar anɨngam.’ Egh gumazir nɨ mɨgeir kam uaghan men akam baraghan aghuaghtɨma, nɨ an arazibar gun Siosɨn adarazi mɨkɨmam. Eghtɨ a uaghan me baraghan aghuaghtɨma, nɨ God gɨfozir puvatɨzir gumazim o dagɨaba isir gumazimɨn mɨn a damu.</p>
<p>“Ki guizbangɨra ia mɨgei, bizir manam ia nguazimɨn a ikeghtɨ, God uan Nguibamɨn uaghan a ikegham. Egh ia nguazimɨn bizir manam a fɨrightɨ, God uan Nguibamɨn uaghan kamaghɨra a fɨrigham.</p>
<p>“Egha kɨ ua ia mɨgei, gua taning kagh nguazimɨn bizitam bagh nɨghnɨzir vamɨra ikia a iniasa a bagha God ko mɨgei, nan Afeziar uan Nguibamɨn itim a isɨva gua danɨngam. Egh gumazir pumuning, o pumuning ko mɨkezim nan ziam uari akuvagh ikɨtɨ, kɨ uabɨ men tongɨn ikiam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 24 BILONG YIA" />
<ms1>SANDE 24 BILONG YIA</ms1>
<ms>1. RIT <rq>Sir 27:30, 28:1-7</rq></ms>
<mr>Akar dapanim: Nɨ gumazamizir igharazir arazir kurabar nɨ gamiziba gɨn amadagh, egh nɨ Ekiamɨn dɨmtɨ, a nɨn arazir kuraba gɨn amangam.</mr>
<s1>Akar kam, a Sirakɨn Akɨnafarimɨn aven iti.</s1>
<twocol>
<q1>Arazir bar ikurar pumuning gumazamizir arazir kurabagh amibar tongɨn iti.</q1>
<q2>Kar adarir arazim ko anɨngazir arazim.</q2>
<q1>Gumazamiziba, igharaz darazi arazir kuraba me gami, ezɨ me da ikarvasi,</q1>
<q2>eghtɨ Ekiam uabɨ men ikarvazir arazir kamɨn ganigh ivezir kuram me danɨngam.</q2>
<q2>Guizbangɨra, Ekiam men arazir kurar kaba gɨn amadaghan kogham.</q2>
<q1>Gumazir igharazir arazir kurabar ia gamiziba,</q1>
<q2>ia men arazir kuraba gɨn amang.</q2>
<q2>Egh ia Ekiam ko mɨkɨmtɨ, a ian arazir kuraba gɨn amangam.</q2>
<q1>Ia uan adarazir arazir kuraba gɨn amangan koghtɨ,</q1>
<q2>ia ghaze, Ekiam ian arazir kuraba gɨn amangam? Bar puvatɨgham.</q2>
<q1>Ia uan namakabar apangkuvighan aghuaghtɨ,</q1>
<q2>Ekiam ian arazir kuraba gɨn amadaghan kogham.</q2>
<q1>Nɨ pura gumazir kɨnim,</q1>
<q2>nɨ uan anɨngagharir arazim ataghraghan aghuaghtɨ,</q2>
<q2>tinara nɨn arazir kuraba gɨn amangam. Ua tuaviba puvatɨ.</q2>
<q1>Ia deravɨra nɨghnɨgh, ian ikɨrɨmɨrim bar otefe.</q1>
<q2>Guizbangɨra, ia oveghtɨ ian mɨkarziba kurigh gɨvagham.</q2>
<q2>Kamaghɨn, ia gumazir igharazibar anɨngazir arazim ategh, Ekiamɨn akaba baragh dar gɨn mangɨ.</q2>
<q1>Nɨ Ekiamɨn akar gavgaviba ko, an e ko Akar Gavgavir Dɨkɨrɨzim, deraghvɨra dagh nɨghnɨgh.</q1>
<q2>Nɨ, gumazamizir igharazibar arazir kurabagh nɨghnɨgh egh da ateghtɨ da nɨ damutɨ nɨ men ataran markɨ.</q2>
<s2>Kar Godɨn Akam.</s2>
</twocol>
<ms>SAM <rq>Sam 103:1-4, 9-12</rq></ms>
<s1>Ia akam ikaragh: I akam ikaragh: Ekiam bar en apangkufi.</s1>
<q1>Kɨ Ikiavɨra Itir Godɨn ziam fam.</q1>
<q2>Kɨ uan duam ko, navir averiam ko, namnamɨn, bar Ikiavɨra Itir Godɨn ziar aghuim pɨrafam!</q2>
<q1>Kɨ Ikiavɨra Itir Godɨn ziam fɨva,</q1>
<q2>bizir aghuir a na gamiba da bakɨnɨghnighan kogham.</q2>
<q1>A nan arazir kuraba bar da gɨn amaga,</q1>
<q2>nan arɨmariabagh amizɨ, da ua dera.</q2>
<q1>A nan akuragha ua na inizɨ,</q1>
<q2>kɨ ovengezir puvatɨ.</q2>
<q1>A bar na gifongegha bar nan apangkufi.</q1>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<q1>A nan arazir kuraba bar da gɨn amaga,</q1>
<q2>nan arɨmariabagh amizɨ, da ua dera.</q2>
<q1>A nan akuragha ua na inizɨ,</q1>
<q2>kɨ ovengezir puvatɨ.</q2>
<q1>A bar na gifongegha bar nan apangkufi.</q1>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<q1>An atara ghuavɨra itir puvatɨ.</q1>
<q2>An atara egha adarimɨn suirazɨ a dughiar ruarimɨn itir puvatɨ.</q2>
<q1>E arazir kurar bar avɨribagh ami,</q1>
<q2>ezɨ an en arazir kuraba ikarvagh e danɨngamin bizim, an a gamir puvatɨ.</q2>
<q1>Gumazamizir an atiatia an apengan itiba, a bar men apangkufi.</q1>
<q2>A men apangkuvir ababanim, a bar ekefe, mati an overiamɨn pɨn ikegha zaghira nguazimɨn tu.</q2>
<q1>E fo, aruem anadi naghɨn ikegha ghua aruem uaghiri naghɨn, kar tizir bar ruarim.</q1>
<q2>Kamaghɨra, Ikiavɨra Itir God en arazir kuraba batoghezɨ, da bar en saghon mar iti.</q2>
<s1>Ia akam ikaragh: I akam ikaragh: Ekiam bar en apangkufi.</s1>
<par/><goodbreak/>
<ms>2. RIT <rq>Ro 14:7-9</rq></ms>
<mr>Akar dapanim: E arighregham, o e angamra ikiam, e Ekiamɨn adarazira.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>E fo, en tongɨn itir gumazitam suam, nan ikɨrɨmɨrir angamra itim, a nan bizimra puvatɨ. Eghtɨ gumazitam suam, nan ovevem, uaghan nan bizimra puvatɨ. E angamra ikɨva, e Ekiam bagh ikiam. E aremegh, e Ekiam bagh aremegham. Kamaghɨn, e angamra iti, o areme, e Ekiamɨn adarazira. Bizir kamɨn mɨngarim kamakɨn. Krais aremegha ua dɨkafi. Kamaghɨn an angamra itiba ko aremeziba bar moghɨra men Ekiamɨn iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kɨ Godɨn Arazir igiam ia ganɨdi, a kamakɨn: Ia vaghvagh igharaz darazi bar me gifongegh.</p3>
<p2>Aleluya.</p2>
<ms>GUTNIUS <rq>Mt 18:21-35</rq></ms>
<mr>Akar dapanim: Kɨ 7 plan dughiabar an arazir kuraba gɨn amangasa nɨ mɨgeir puvatɨ. Nɨ zurazurara an arazir kuraba gɨn amang.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ dughiar kamɨn Pita iza kamagh Iesusɨn azai, “Ekiam, kɨ manmaghɨn dughiabar arazir kurabar na gamizir gumazimɨn araziba gɨn amangam. Ti 7 plan dughiaba?”</p>
<p>Ezɨ Iesus kamaghɨn a mɨgei, “Kɨ 7 plan dughiabar an arazir kuraba gɨn amangasa nɨ mɨgeir puvatɨ. Nɨ zurazurara an arazir kuraba gɨn amang.</p>
<p>“Ia oragh. God Bizibagh Ativamin Dughiam mati, atrivir mam ko an ingangarir gumazibar eghaghanim. Atrivim uan dagɨaba isa uan ingangarir gumazibar dafarim gatɨgha ghaze, me gɨn ua da ikarvagham. Dughiar mam atrivim me a ikarvaghamin bizim akɨrasa. An adar kɨrir dughiam, me gumazir atrivim da 10 milien Kina inizimɨn akua izi. Ezɨ a dagɨar inizir kabar ikarvaghan ibura. Kamaghɨn atrivim me mɨgɨa ghaze, me gumazir kam inigh an amuirogh boriba sara dagɨaba bagh me amadagh, egh men ivezim inigh. Egh me ateghtɨ me gumazir igharazimɨn ingangarir gumazir kɨnibar mɨn ikɨ. Egh an biziba bar da amadagh, dagɨaba inigh egh a na da inizir biziba ikaragham. Ezɨ ingangarir gumazir kam kamaghɨn oragha atrivimɨn guamɨn irɨgha kamagh mɨgɨa a gakaghori, ‘Nɨ nan apangkuvigh, egh na mɨzuam. Eghtɨ kɨ nɨ da inizir biziba bar da ikarvagham.’ Ezɨ atrivim an apangkuvigha, a inizir biziba uaghan da gɨn amada.</p>
<p>“Ezɨ ingangarir gumazir kam atrivimɨn dɨpenim ategha ghua a ko ingaritav bato. A ko ingarir gumazir kam, faragha a da 10 Kina inigha a ikarazir puvatɨ. Ezɨ gumazir atrivim ko ikegha izir kam, maghɨrama an fɨrimɨn suigha anegoava kamaghɨn a mɨgei, ‘Nɨ na da inizir dagɨaba bar da ikaragh.’</p>
<p>“Ezɨ gumazir kam an guamɨn irɨgha a gakaghora ghaze, ‘Nɨ nan apangkufigh, egh na mɨzuam. Eghtɨ kɨ nɨ da inizir biziba ua da ikarvagham.’ Ezɨ gumazir kam a baraghan aghua, egha a inigha ghua kalabus gatɨ, eghtɨ a ikɨ mangɨ dagɨar kaba ikaragham.</p>
<p>“Ezɨ aning ko ingarir marazi, arazir kamɨn ganigha men naviba bar men ikufi. Egha me ghua atrivim batogha gumazir kam, a ko ingarir gumazim gamizir arazibar gun a mɨkeme. Ezɨ atrivim gumazir kamɨn diazɨma, a uam a bagha ghu. Ezɨ a kamaghɨn a mɨgɨa ghaze, ‘Nɨ bar ingangarir gumazir kuram! Nɨ faragha na gamuava araima, kɨ dagɨar nɨ iniziba bar da gɨn amada. Kɨ nɨn apangkufi, kamaghɨn amizɨma, nɨ tizim bagha nɨ ko ingarir tavɨn apangkuvan aghua?’ Egha atrivim atarava gumazir kam isava, mɨzaziba agasamin gumazibar dafarim gatɨ. Eghtɨ a kaghɨra ikɨ mangɨ, a biziba bar da ikarvaghamin dughiamɨn tugham.</p>
<p>“Eghtɨ ia uan aveghbuabar arazir kurar me ia gamiba, ia guizbangɨra uan navir averiabar aven, da gɨn amangan koghtɨma, nan Afeziar uan Nguibamɨn itim uaghan kamaghɨra ia damuam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 25 BILONG YIA" />
<ms1>SANDE 25 BILONG YIA</ms1>
<ms>1. RIT <rq>Ais 55:6-9</rq></ms>
<mr>Akar dapanim: Nan nɨghnɨziba, gumazamizibar nɨghnɨziba mɨn itir puvatɨ.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>“Ikiavɨra Itir God bar ian boroghɨra ikia ia mɨzua iti.</q1>
<q2>Kamaghɨn, ia datɨrɨghɨn a buri izɨ an dɨmɨva a baghɨvɨra ikɨ.</q2>
<q1>Eghtɨ gumazamizir arazir ikurabagh amiba uan arazir ikuraba ategh,</q1>
<q2>uam adar amusɨ dagh nɨghnɨghan kogham.</q2>
<q2>Egh me uamategh Ikiavɨra Itir God, en God, a bagh izɨtɨ,</q2>
<q2>a men apangkuvigh men arazir ikuraba gɨn amangam.”</q2>
<b/>
<q1>Ikiavɨra Itir God ghaze, “Nan nɨghnɨziba, ia gumazamiziba, ian nɨghnɨzibar mɨn zuir puvatɨ.</q1>
<q2>Ezɨ nan araziba, ian arazibar mɨn itir puvatɨ.</q2>
<q1>Overiam bar nguazim gisɨn pɨn mar iti moghɨn,</q1>
<q2>kamaghɨra nan araziba ko nɨghnɨziba,</q2>
<q3>da ian araziba ko nɨghnɨziba bar dagh afira.</q3>
<s2>Kar Godɨn Akam.</s2>
</twocol>
<ms>SAM <rq>Sam 145:2-3, 8-9, 17-18</rq></ms>
<s1>Ia akam ikaragh: Gumazamizir Ekiam ko mɨgeiba, a men boroghɨra iti.</s1>
<q1>Bar guizbangɨra, dughiaba vaghvagh bar, kɨ zurara nɨ mɨnamam.</q1>
<q2>Egh kɨ zurazurara nɨn ziam pɨrafɨ mamaghɨra ikiam.</q2>
<b/>
<q1>Dughiaba bar, Ikiavɨra Itir God bar ziar ekiam iti, e an ziar ekiam fɨ mamaghɨra ikiam.</q1>
<q2>E an gavgavim gɨfoghsɨ damuva avegham.</q2>
<q2>En nɨghnɨziba otefe.</q2>
<s1>Ia akam ikaragh: Gumazamizir Ekiam ko mɨgeiba, a men boroghɨra iti.</s1>
<par/><goodbreak/>
<q1>Ikiavɨra Itir God bar en kuarkuva e gifueghavɨra iti.</q1>
<q2>A bar en apangkuvigha zuamɨra en atarir puvatɨ.</q2>
<q2>Kar bar bizir ekiam.</q2>
<q1>Ikiavɨra Itir God gumazamiziba bar men deragha,</q1>
<q2>bizir a ingariziba sara dar apangkufi.</q2>
<q2>Bar guizbangɨra.</q2>
<s1>Ia akam ikaragh: Gumazamizir Ekiam ko mɨgeiba, a men boroghɨra iti.</s1>
<par/><goodbreak/>
<q1>Sɨn itir arazir aghuibara, Ikiavɨra Itir God, dar gɨrara ghua bizibagh ami.</q1>
<q2>Arazir an amir kaba, a bar en apangkufi.</q2>
<q1>Te navir averiaba zuegha Ikiavɨra Itir Godɨn dei,</q1>
<q2>a bar men boroghɨra ikiam.</q2>
<s1>Ia akam ikaragh: Gumazamizir Ekiam ko mɨgeiba, a men boroghɨra iti.</s1>
<par/><goodbreak/>
<ms>2. RIT <rq>FI 1:20-24, 27</rq></ms>
<mr>Akar dapanim: Kɨ angamra itir dughiamɨn, kɨ Krais baghavɨra ikiam.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Egha nan nɨghnɨzir bar ekiam kamakɨn, kɨ arazir derazir puvatɨzitam damuva an aghumsɨzim inian kogham. Puvatɨ. Nan nɨghnɨzim kamakɨn, datɨrɨghɨn ko gɨn kɨ atiatingan koghɨva tugh gavgavighɨva arazir aghuibara damuam, kɨ zurara ami moghɨn. Ezɨ kɨ angamra ikiam o kɨ aremegham, bizir kɨ amiba bar, ziar ekiam Krais danɨngam. Nan nɨghnɨzim kamakɨn, kɨ nguazir kamɨn itir ikɨrɨmɨrimɨn ikɨ, Krais baghavɨra ikiam. O kɨ aremeghɨva, nan ovevem nan ikɨrɨmɨrir kam gafiragham. Egh kɨ angamra nguazir kamɨn ikɨvɨra ikɨva, kamaghɨn kɨ gumazamizir avɨribar akuragham. Egh kɨ tuavir manamɨn mangam? Kɨ fozir puvatɨ. Nɨghnɨzir pumuning na getui. Kɨ bar ifonge, kɨ aremegh Krais ko ikiam. Nɨghnɨzir kam a bar dera. Egh kɨ ia baghava nɨghnɨgha, ian akuraghasa, kamaghɨn kɨ angamra ikiam.</p>
<p>Ezɨ bar bizir ekiam kara, ian daroriba Kraisɨn akar aghuim mɨkemezɨ moghɨn an gɨn mangɨva bar deragh ikɨ. Kɨ kamaghɨn ifonge, kɨ izɨ ian ganam, o kɨ saghon ikɨva ia baragham, egh kɨ fogh suam, ia tuivigha gavgavigha egha navir vamɨra iti. Egha ia uari inigha nɨghnɨzir vamɨran ingarava, gumazamizibar nɨghnɨziba fema me nɨghnɨzir gavgavimɨn akar aghuimɨn iti. Kamagh sua, kɨ ghaze, ia deravɨra daru ikɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam, nɨ en navibagh iraghtɨ, e kuaribar arigh nɨn Otarimɨn akaba baragham.</p3>
<p2>Aleluya.</p2>
<ms>GUTNIUS <rq>Mt 20:1-16</rq></ms>
<mr>Akar dapanim: Kɨ arazir aghuibar gumazir kabar amuasa ifonge, ezɨ nɨ tizim bagha navim ikufi?</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus ua kamaghɨn mɨgɨa ghaze, “Kɨ gumaziba faragh ikiasa mɨgeir nɨghnɨzim kɨ kamaghɨn a mɨkɨmasa. God Bizibagh Ativamin Dughiam mati, gumazir mam wainɨn azenir ekiam iti. Egha a mɨzarazimra ghua wainɨn azenimɨn ingarasa ingangarir gumazir maba ini. Ezɨ gumazir kaba a ko akam akɨri, egha wan kina wan kina aruer vamɨra iniasa ifonge, ezɨ gumazir ekiam me amadazɨ me an wainɨn azenimɨn ingarasa ghue. Ezɨ gumazir ekiar kam 9 klok kamaghɨn ghua biziba amadir danganimɨn gumazir mabar gari, me iti. Ezɨ a kamaghɨn me mɨgei, ‘Ia uaghan mangɨ nan wainɨn azenimɨn ingar, eghtɨ kɨ ian ingangarimɨn mɨrara ia gɨvezam.’ Ezɨ me ingarasa ghue. Ezɨ gumazir ekiar kam 12 klok ko 3 kloghɨn ghua arazir kamram amua ua gumazir maba ini.</p>
<p>“Egha 5 klok ko kamaghɨn ghua ua gumazir mabar gari, me pura tuivighav iti. Ezɨ a kamaghɨn men azai, ‘Ia manmaghɨn amigha aruer kamɨn pura iti.’ Ezɨ me a mɨgɨa ghaze, ‘Tav ingangaritam e ganɨngizir puvatɨ.’ Ezɨ gumazir ekiam me mɨgɨa ghaze, ‘Ia uaghan mangɨ nan wainɨn azenimɨn ingar.’</p>
<p>“Ezɨ aruem gɨvazɨma gumazir ekiam uan ingangarir gumazibar garir gumazim kamaghɨn a mɨgɨa ghaze, ‘Nɨ ingangarir gumazibar diagh men ivezim me danɨng. Egh nɨ gumazir bar gɨn izezibar ikegh ivezim me danɨng, mangɨ faragha izezibar gɨfagh.’ Ezɨ gumazir 5 kloghɨn izeziba iza wan kina, wan kina isi. Ezɨ gɨn gumazir faraghavɨra ingariba iza nɨghnɨgha ghaze, me ti dagɨar ekiatam iniam. Puvatɨ, me uaghan wan kina wan kina ini. Egha me dagɨar me inizibar gara wainɨn azenimɨn ghuavimɨn atara kamaghɨn a mɨgɨa ghaze, ‘Gumazir kaba bar gɨn izegha auan vamɨran ingari, ezɨ e mɨzaraghara izegha ingangarir ekiam gamima, aruem e gaponge. Ezɨ nɨ ivezir vamɨra bar e ganɨngi.’</p>
<p>“Ezɨ azenimɨn ghuavim akar kam baregha kamaghɨn men mav mɨgei, ‘Namakam, kɨ arazir kuratam ia gamizir puvatɨ. Ia ti faragha, ia wan kina iniasa akam akɨri? Nɨ uan ivezim inigh mangɨ. Kɨ kamaghɨn ifonge, kɨ dagɨaba gumazir gɨn izezim gɨvezir moghɨra nɨ gɨvesi. Kar nan bizimra. Kɨ ti uan dagɨaba uan ifongiamɨn dar anɨngan kogham? Egha kɨ arazir bar aghuim gumazir kabagh amizɨma nɨ tizim bagha navir averiamɨn na baseme?’<glue width="0.2em" />” Egha Iesus ghaze, “Kamaghɨra gumazir gɨn izeziba faragh ikiam, eghtɨ faragha itiba me gɨn mangam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 26 BILONG YIA" />
<ms1>SANDE 26 BILONG YIA</ms1>
<ms>1. RIT <rq>Ese 18:25-28</rq></ms>
<mr>Akar dapanim: Gumazim o amizim arazir ikuraba ategha arazir aghuibar gɨn zui, an aremeghan kogham. Puvatɨ. A deraghvɨra ikam.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>O Israelia, ia zurara kamaghɨn mɨgei, ‘Ekiam amir arazir kaba, da derazir puvatɨ.’ Israelia, ia deravɨra nan akam baragh. Ia ghaze, nan araziba ti derazir puvatɨ, a? Iarara ian arazibara derazir puvatɨ! Gumazir aghuir mam arazir aghuim ategh arazir kuram damigh an osɨmtɨzim ikiam. Egh a uan osɨmtɨzir kam bagh an ovengam. Eghtɨ gumazir kuram arazir ikuram ategh arazir aghuim damu, egh an aremeghan kogham. A deraghvɨra ikiam. An arazir kurar amizir kam gɨfogha gɨvagha, anetegha arazir aghuimɨn gɨn zui. Bizir kam bagh, an aremeghan kogham. An angamra ikɨ deraghvɨra ikiam.</p>
<s2>Kar Godɨn Akam.</s2>
</twocol>
<ms>SAM <rq>Sam 25:4-9</rq></ms>
<s1>Ia akam ikaragh: Ekiam, nɨ uan apangkuvim ginɨrɨgh.</s1>
<q1>O Ikiavɨra Itir God, nɨ uan arazir aghuiba nan akakagh.</q1>
<q2>Egh tuavir kɨ mangamiba, nɨ dar nan sure damu.</q2>
<q1>Nɨ nan God, nɨ nan akuragha ua na ini.</q1>
<q2>Kamaghɨn, nɨ uan guizɨn akamɨn gɨn mangamin arazibar nan sure damutɨ,</q2>
<q2>kɨ dughiabar zurara nɨghnɨzir gavgavim nɨn ikiam.</q2>
<s1>Ia akam ikaragh: Ekiam, nɨ uan apangkuvim ginɨrɨgh.</s1>
<par/><goodbreak/>
<q1>O Ikiavɨra Itir God, nɨn arazir aghuim ko apangkuvir arazir nɨ e gamiba, da fomɨra ikia iza datɨrɨghɨn iti.</q1>
<q2>Nɨ datɨrɨghɨn ua dagh nɨghnɨghɨva dar amu mangɨvɨra ikɨ.</q2>
<q2>O Ikiavɨra Itir God, nɨ deragha na gamua bar nan apangkufi,</q2>
<q2>kamaghɨn nɨ na gɨnɨghnɨgh.</q2>
<s1>Ia akam ikaragh: Ekiam, nɨ uan apangkuvim ginɨrɨgh.</s1>
<par/><goodbreak/>
<q1>Ikiavɨra Itir God, a bar deragha an araziba bar guizbangɨra.</q1>
<q2>Kamaghɨn, a gumazir arazir ikurabagh amiba,</q2>
<q2>a uan arazibar gɨn mangasa men sure gami.</q2>
<q1>Gumazir uari abɨra an apengan itiba,</q1>
<q2>a men faragha ghua tuavim men akakazɨ, me arazir aghuibarama ami.</q2>
<q2>Egha arazir a ifongezibar a men sure gami.</q2>
<s1>Ia akam ikaragh: Ekiam, nɨ uan apangkuvim ginɨrɨgh.</s1>
<par/><goodbreak/>
<ms>2. RIT <rq>(Longpela Rit) Fl 2:1-11</rq></ms>
<mr>Akar dapanim: Krais Iesus suirazir nɨghnɨzimra ia an suiragh.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Krais ti ian naviba gavgavim dagh anɨdi? A ti bar ia gɨfuegha ia gamima ia navir amɨrɨzimɨn iti? Ia ti Godɨn Duam ko poroghav iti? Egha ia ti igharazi darazir apangkuvigha deravɨra me gami? Egh kamaghɨn, ia arazir aghuibar amu, eghtɨ nan agorogem bar izɨvagham. Ia bar nɨghnɨzir vamɨra ikɨ, egh igharaz darazigh ifongezir arazir vamɨran gɨn mangɨ. Ia bar navir vamɨra ikɨva bizir vamɨra bagh nɨghnɨgh. Ia uarira uarigh nɨghnɨghan kogham, egh uaghan ziar ekiaba inisɨ ingaran markɨ. Puvatɨ. Ia bar uari dɨkabɨragh, egh kamagh mɨkɨm suam, igharaz darazi ian pɨn iti. Ia uarira uan bizibara ganan markɨ. Puvatɨ. Ia uaghan vaghvagh gumazamizir igharazibar bizibar ganɨva egh men akurvagh.</p>
<p>Ia, nɨghnɨzir Krais Iesus suirazir kamra, ia uaghan nɨghnɨzir kamra suiraghtɨma a ian ikɨ. A guizbangɨra God, egha an arazir Godɨn mɨn itimɨn suighasa nɨghnɨzir puvatɨ. Bar puvatɨ. A uabɨ arazir kam bar anetegha, egha pura ingangarir gumazir kɨnimɨn mɨn oto. A nguazir kamɨn gumazimɨn otozɨ gumazamiziba an garima, a guizɨn gumazimɨn iti. Egha a uabɨ dɨkabɨragha egha Godɨn akam baragha bar an gɨn ghua dughiar an aremezim. Guizbangɨra a gumazir bar kuramɨn mɨrara, a ter ighuvimɨn areme. Ezɨ bizir kam bagha God Iesus fegha a isa bar pɨn anetɨ. Egha God ziar bar aghuir mam a ganɨngi, ezɨ ziar kam a bar ziabagh afira. God kamaghɨn ifonge, Godɨn nguibamɨn itiba ko nguazir kamɨn itiba ko nguazimɨn apengan itiba, me bar moghɨra Iesusɨn damazimɨn uan tevibar pɨrighɨva egh an apengan ikɨva an ziam fam. Egh me bar azenan an gun kamaghɨn mɨkɨm suam, “Krais Iesus, an Ekiam!” Eghɨva tuavir kamra, me ziar ekiam God en Afeziam danɨngam. God kamagh sua, ziar bar aghuir kam Iesus ganɨngi.</p>
<s2>Kar Godɨn Akam.</s2>
</twocol>
<ms>2. RIT (Sotpela Rit) <rq>Fl 2:1-5</rq></ms>
<mr>Akar dapanim: Ia uarira uari ginɨghnɨgh, egh uan iziar ekiaba fan markɨ.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Krais ti ian naviba gavgavim dagh anɨdi? A ti bar ia gɨfuegha ia gamima ia navir amɨrɨzimɨn iti? Ia ti Godɨn Duam ko poroghav iti? Egha ia ti igharazi darazir apangkuvigha deravɨra me gami? Egh kamaghɨn, ia arazir aghuibar amu, eghtɨ nan agorogem bar izɨvagham. Ia bar nɨghnɨzir vamɨra ikɨ, egh igharaz darazigh ifongezir arazir vamɨran gɨn mangɨ. Ia bar navir vamɨra ikɨva bizir vamɨra bagh nɨghnɨgh. Ia uarira uarigh nɨghnɨghan kogham, egh uaghan ziar ekiaba inisɨ ingaran markɨ. Puvatɨ. Ia bar uari dɨkabɨragh, egh kamagh mɨkɨm suam, igharaz darazi ian pɨn iti. Ia uarira uan bizibara ganan markɨ. Puvatɨ. Ia uaghan vaghvagh gumazamizir igharazibar bizibar ganɨva egh men akurvagh.</p>
<p>Ia, nɨghnɨzir Krais Iesus suirazir kamra, ia uaghan nɨghnɨzir kamra suiraghtɨma a ian ikɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam ghaze, “Nan sipsipba nan akam barasi, ezɨ kɨ me gɨfo, ezɨ me nan gɨn zui.”."</p3>
<p2>Aleluya.</p2>
<eject/>
<info category="h" value="GUTNIUS Mt 21:28-32" />
<ms1>GUTNIUS Mt 21:28-32</ms1>
<mr>Akar dapanim: A uan nɨghnɨzim giragha ghu. Gumazir gavmanɨn dagɨaba isiba ko tuavimɨn amiziba, me bar ian faraghavɨra, God Bizibagh Ativamin Dughiamɨn aven zui.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus uam ofa gamir gumazir ekiaba ko gumazir dapaniba kamaghɨn me mɨgei, “Ia manmaghɨn nɨghnɨsi? Gumazir mam otarir pumuning iti. Egha ghua kamagh otarir avebam mɨgei, ‘Otarim, nɨ datɨrɨghɨn mangɨ, wainɨn azenimɨn aven ingar.’ Ezɨ otarim ghaze, ‘Kɨ aghua.’ Egha ua gɨn, nɨghnɨzim gɨragha ghua ingari. Ezɨ afeziam ghua otarir dozim kamaghɨra an azara. Ezɨ otarim ghaze, ‘Kɨ mangɨ, ingaram.’ Egha gɨn ghuzir puvatɨ. Ezɨ ia manmaghɨn nɨghnɨsi, otarir kamningɨn manamra afeziamɨn akam baragha an gɨn zui?” Ezɨ me Iesus mɨgɨa ghaze, “Otarir avebam.” Ezɨ Iesus kamaghɨn me mɨgɨa ghaze, “Kɨ guizbangɨra ia mɨgei, gumazir dagɨaba isiba ko amizir arazir kurabagh amiba, me ia gafiragha faragha God Bizibagh Ativamin Dughiamɨn aven zui. Guizbangɨra, Jon otogha arazir aghuimɨn tuavim ian aka, ezɨ ia nɨghnɨzir gavgavim an akamɨn ikian aghua. Ezɨ dagɨaba isir gumaziba ko amizir arazir kurabagh amiba, me nɨghnɨzir gavgaviba an iti. Ia bizir kamɨn ganigha uan nɨghnɨzibagh irazir puvatɨ, egha nɨghnɨzir gavgavim Jonɨn akamɨn itir puvatɨ.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 27 BILONG YIA" />
<ms1>SANDE 27 BILONG YIA</ms1>
<ms>1. RIT <rq>Ais 5:1-7</rq></ms>
<mr>Akar dapanim: Israelia ko Judan gumazamiziba, me mati Ikiavɨra Itir Godɨn Gavgaviba Bar Itimɨn wainɨn azenim.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ia oraghtɨ, kɨ uan namakar kɨ ifongezim bagh onger akar kam bangam.</q1>
<q2>Nan onger akar kam, kɨ uan namakamɨn wainɨn azenim geghari.</q2>
<q2>Nan namakam, mɨghsɨam gisɨn itir nguazir mam iti, dagheba an deragha aghui, ezɨ a nguazir kamɨn wainɨn azenimɨn ingari.</q2>
<q1>A nguazim abɨagharigha dagɨaba amɨsevegha,</q1>
<q2>egha wainɨn aguar bar aghuiba amɨsevegha da isa da opari.</q2>
<q2>Egha wainɨn azenir kamɨn torimɨn a dɨpenir bar pɨn itimɨn ingari, an an aven ikɨava egh wainɨn azenimɨn ganam.</q2>
<q1>A dɨpenir kamɨn aven, wainɨn ovɨziba dɨkɨ da rɨghrɨghasa dagɨar mozir mam gɨkui.</q1>
<q1>Ingangariba bar gɨvazɨma, a datɨrɨghɨn wainɨn ovɨzibar ganasa mɨzua ghaze,</q1>
<q2>“Da ti deravɨram otivightɨ dar daghem isɨngigham.”</q2>
<q1>Ezɨ puvatɨ. Ikarɨziba deragha ber puvatɨgha,</q1>
<q2>ovɨziba bar suvigha akam mɨsosi.</q2>
<q1>Ezɨ nan namakam kamaghɨn mɨgɨa ghaze,</q1>
<q2>“Ia Judan kantrin itir gumazamiziba ko Jerusalemia, ia datɨrɨghɨn na ko nan wainɨn azenim tuisɨgh ga mɨkɨm,</q2>
<q2>Tina osɨmtɨzim iti?</q2>
<q2>Nan osɨmtɨzim, o nan wainɨn azenimɨn osɨmtɨzim?</q2>
<q1>Kɨ fo, wainɨn azenim deraghvɨra bɨva ovɨzir aghuiba ikiasa, kɨ ingangarir aghuim gami.</q1>
<q2>Ezɨ manmaghɨn amizɨ wainɨn ovɨziba bar suvigha akam mɨsosi?</q2>
<q2>Bizir kɨ ua damuamin tam ti iti, ezɨ kɨ a gamizir puvatɨ?</q2>
<q1>Kɨ datɨrɨghɨn uan wainɨn azenim damuamin arazimɨn gun ia mɨkɨmam.</q1>
<q2>Kɨ azenimɨn mɨriam aghuizɨ dɨvazim akarigh a gasɨghasigham.</q2>
<q2>Egh kɨ wainɨn azenim avɨnizir dɨvazim akarightɨ a irɨgham.</q2>
<q2>Eghtɨ asɨzir atiaba wainɨn azenimɨn aven mangɨ azenim dɨkabɨn wainɨn ikarɨzibar amɨva, dagh asɨghasigham.</q2>
<q1>Kɨ nguazim damightɨ ruarim a batoghtɨ</q1>
<q2>dɨkoniba itir ikarɨziba azenir kamɨn avegham.</q2>
<q1>Kɨ wainɨn azenimɨn ogher kuraba asian kogh, egh ikarɨzibar aguaba aghoran kogham.</q1>
<q2>Kɨ uaghan ghuariaba mɨkemeghtɨ, da amozimɨn tɨvaghtɨ a wainɨn azenir kam gizan kogham.”</q2>
<b/>
<q1>Ikiavɨra Itir Godɨn Gavgaviba Bar Itimɨn wainɨn azenim, a Israelian gumazamiziba.</q1>
<q2>Bar guizbangɨra, Judan gumazamiziba, an oparizir wainɨn aguar aghuir a bar ifongeziba.</q2>
<q1>Me arazir aghuibara damu ikiasa a ifonge, ezɨ puvatɨ. Me gumazibav sozi me ariaghiri.</q1>
<q2>Me arazir aghuibar igharaz darazir amuasa a ifonge, ezɨ puvatɨ. Ararer kuram men danganibar otiva ghuavɨra iti.</q2>
<s2>Kar Godɨn Akam.</s2>
</twocol>
<ms>SAM <rq>Sam 80:9, 12-16, 19-20</rq></ms>
<s1>Ia akam ikaragh: Israelian gumazamiziba me mati Ekiamɨn wainɨn azenim.</s1>
<q1>Nɨ uan gumazamiziba wainɨn ikarzimɨn mɨn Isipɨn me asigha me nigha ize.</q1>
<q2>Nɨ kantrin igharazibar gumazamiziba batuegha,</q2>
<q2>men nguazibar uan gumazamiziba, wainɨn ikarzimɨn mɨn me arke. An aghariba aghua ghua Mediterenian ongarir ekiamɨn tugha,</q2>
<q2>iza Yufretisɨn fanemɨn tu.</q2>
<s1>Ia akam ikaragh: Israelian gumazamiziba me mati Ekiamɨn wainɨn azenim.</s1>
<par/><goodbreak/>
<q1>Nɨ datɨrɨghɨn manmaghsua wainɨn azenim avɨnizir dɨvazim bar anekaragharɨki?</q1>
<q2>Gumazamiziba datɨrɨghɨn tuavimɨn daru, an ovɨziba okɨmam.</q2>
<q1>Dar atiaba a dɨkabɨntɨ asɨzir atiaba anemam.</q1>
<s1>Ia akam ikaragh: Israelian gumazamiziba me mati Ekiamɨn wainɨn azenim.</s1>
<par/><goodbreak/>
<q1>O Godɨn Gavgaviba Bar Itim, nɨ uam e gɨnɨghnɨgh,</q1>
<q2>uan Nguibamɨn pɨn ikɨ vangɨnan wainɨn ikarzir kam deraghvɨra an gan.</q2>
<q1>Nɨ uabɨ uan agharir guivimɨn wainɨn ikarzir kam akara.</q1>
<q2>Nɨ wainɨn biar igiam akarazɨ an aghua gavgavigha gɨfa.</q2>
<s1>Ia akam ikaragh: Israelian gumazamiziba me mati Ekiamɨn wainɨn azenim.</s1>
<par/><goodbreak/>
<q1>Nɨ kamagh damightɨ e uam akɨrim ragh nɨ gasan kogham.</q1>
<q2>Nɨ en akuraghtɨ e angamra deravɨra ikɨ, nɨn ziam fam.</q2>
<b/>
<q1>O Ikiavɨra Itir God,</q1>
<q2>nɨ Godɨn Bar Gavgaviba Itim,</q2>
<q2>nɨ uamategh e inigh izɨtɨ e ua dɨkavigh tuivigh, fomɨra ikezɨ moghɨn ua ikiam.</q2>
<q2>Nɨ en boroghɨn ikɨtɨ, nɨn angazangarim e gisiraghtɨ, nɨ deragh e damu.</q2>
<q2>Egh en apangkuvigh en akuraghtɨ e ovengan kogham.</q2>
<s1>Ia akam ikaragh: Israelian gumazamiziba me mati Ekiamɨn wainɨn azenim.</s1>
<par/><goodbreak/>
<ms>2. RIT <rq>FI 4:6-9</rq></ms>
<mr>Akar dapanim: God, a navir amɨrɨzimɨn arazimɨn mɨngarim, egh a ia ko ikiam.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Ia bizitam bagh nɨghnɨghɨv osɨman markɨ. Ia zurara uan osɨmtɨziba bagh God ko mɨkɨm. Ia God ko mɨkɨm a mɨnabɨva, egh a ian akurvaghsɨ ia an azang. Eghtɨ kamaghɨn God ia damutɨ ia navir amɨrɨzimɨn ikiam. Egh ia Krais Iesus ko poroghɨv deragh ikiam, eghtɨ tuavir kamɨn Godɨn navir amɨrɨzim deravɨra ian naviba ko nɨghnɨzibagh eghuvtɨ da bar deravɨra ikiam. God navir amɨrɨzir e ganɨngizir kam, a bar bizir aghuim, ezɨ navir amɨrɨzir kam gumazibar fofozim bar a gafira.</p>
<p>Nan adarasi, kɨ mɨgɨrɨgɨar abuananam ia mɨkɨmasa. Ia zurara arazir kabagh nɨghnɨgh: guizɨn araziba, arazir aghuariba, God ko gumazibar damazimɨn derazir araziba, arazir zuruziba, gumaziba ifongezir bizir diriba, arazir gumaziba gara bar akongeziba. Ia fo, arazir aghuir pɨn itiba ko arazir me gara feba, da iti. Arazir aghuir kabara, ia dagh nɨghnɨgh. Arazir kɨ ian sure gamizɨ ia foziba, ko nan mɨgɨrɨgɨar ia iniziba, ko nan akar ia oraghiziba, ko ia nan gari kɨ amir araziba, ia bar dar amu. Eghtɨ Godɨn navir amɨrizim e ganɨngizim, a ia ko ikiam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia nan adarazir ikiasa kɨ ia ginaba. Egha kɨ ingangarim ia ganɨngi, eghtɨ ia mangɨ dagheba batɨ, eghtɨ ian dagheba deraghvɨra ikiam.</p3>
<p2>Aleluya.</p2>
<ms>GUTNIUS <rq>Mt 21:33-43</rq></ms>
<mr>Akar dapanim: A wainɨn azenim isɨ ikɨzir igharazibar gumazibar danɨngtɨ, me an ganam.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus gumazir dapaniba ua kamagh me mɨgei, “Ia akar isɨn zuir kam baragh. Gumazir mam wainɨn azenimɨn ingarigha, egha an dɨvazim aghui. Egha wainɨn ovɨziba mɨrmɨramin itarim gukuigha azenir dɨpenimɨn ingari, eghtɨ ingangarir gumaziba an ikɨ azenimɨn ganam. Egha azenir kam isa gumazir mabar agharim gatɨgha ghaze, me gɨn wainɨn dɨpataba uam a ikaragham. Egha dɨkavigha nguibar saghon itimɨn ghu.* Ezɨ wainɨn ikarɨziba ber dughiam roghɨra izezɨma, gumazir kam uan ingangarir gumazir maba amadazɨma, me wainɨn ovɨzi taba iniasa ghue. Ezɨ azenimɨn garir gumaziba ingangarir gumazir kaba inigha, mam mɨsuegha, egha mam me a mɨsoghezɨma an areme, egha dagɨaba mam ginifi. Ezɨ azenimɨn ghuavim gɨn ua ingangarir gumazir igharaziba amangi. Me avɨraseme, egha men dɨbobonim faragha izezibagh afira. Ezɨ wainɨn azenimɨn garir gumazir kaba kamaghɨra uam azenimɨn ghuavimɨn ingangarir gumazibagh ami.</p>
<p>“Kamaghɨn amizɨma, azenimɨn ghuavim abuan uan otarim amada. Afeziam ghaze, ‘Me nan otarimɨn akam baragh deragh a damuam.’ Puvatɨ, gumazir kaba otarimɨn gari, a izima, me uarira uariv gei, ‘Gumazir kam izɨva uan afeziamɨn biziba bar da inigham. Aria. E a mɨsueghtɨ, an aremegham. Eghtɨ e uari bagh wainɨn azenim iniam.’ Kamaghɨn, me maghɨra an suigha, wainɨn azenimɨn azenan anekunigha, otarim mɨsoghezɨ an areme.</p>
<p>“Eghtɨ wainɨn azenimɨn ghuavim izɨ manmaghɨn gumazir kabar amuam? Ia manmaghɨn nɨghnɨsi?”</p>
<p>Ezɨ me a mɨgɨa ghaze, “A gumazir kurar kaba puv me mɨsueghtɨ me arɨmɨghregham. Eghtɨ an azenim isɨva gumazir igharazibar anigam, eghtɨ wainɨn ovɨziba iniamin dughiamɨn me a bagh pozim daghuigh a danɨngam.”</p>
<p>Ezɨ Iesus kamaghɨn men azai, “Ia Godɨn Akɨnafarimɨn aven itir osizirir kabar gani, o puvatɨ? Osizirir kaba kamaghɨn mɨgei,</p>
<q>‘Kar dɨpenir akɨnir ingangarir gumaziba aghuazim,</q>
<q2>a datɨrɨghɨn dɨpenim aterir guarim gava.</q2>
<q>Ekiam uabɨ arazir kam gamizɨma an oto.</q>
<q2>Ezɨ e an garima, a bar dera.’</q2>
<m>“Kamaghɨn, kɨ ia mɨgei, God Bizibagh Ativamin Dughiam, God ia dama a inigh a isɨva, gumazamizir dughiar kamɨn aven ikɨ arazir aghuibar amuamibar anɨngam.</m>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 28 BILONG YIA" />
<ms1>SANDE 28 BILONG YIA</ms1>
<ms>1. RIT <rq>Ais 25:6-10</rq></ms>
<mr>Akar dapanim: God uabɨ ko ikɨ bar akueghasa en dia. A gumazamizibar azirakaba bar ada agɨvagh men damazibar teriba adizam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Egh Saionɨn mɨghsɨam, Ikiavɨra Itir Godɨn Gavgaviba Bar Itim, isar bar ekiam kantribar gumazamiziba bar me bagh a damuam.</q1>
<q2>Eghtɨ isar kam bar deragh, asɨzir bar aghuiba ko damamin wainɨn dɨpar bar aghuim an ikiam.</q2>
<q1>Datɨrɨghɨn gumazamizir naviba osemegha itiba,</q1>
<q2>me mati gumazim aremezɨ, me a bagha osemegha korotiar pɨziba aghui.</q2>
<q2>Eghtɨ Ikiavɨra Itir God, Saionɨn mɨghsɨamɨn kantribar gumazamiziba bar, men osɨmtɨziba agɨvam.</q2>
<q1>Egh bar ovevem agɨvaghtɨ,</q1>
<q2>ovevem ua me bativan kogham.</q2>
<q1>Ikiavɨra Itir God, en Ekiam, men ararem agɨvagham,</q1>
<q2>egh bar gumazamizibar damazibar teriba bar da adizam.</q2>
<q1>Egh a uan gumazamizir aghumsɨgha itiba,</q1>
<q2>a men aghumsɨziba bar da gɨvagham.</q2>
<q3>Kar, Ikiavɨra Itir God kamaghɨn damuasa mɨkemezir akam.</q3>
<q1>Ezɨ bizir kaba otivamin dughiamɨn, gumazamiziba kamaghɨn mɨkɨmam,</q1>
<q2>“Ikiavɨra Itir God, en God. E nɨghnɨzir gavgavim an ikɨ, a mɨzuam ikɨtɨ, anarɨra izɨ en akuragh uam e iniam.</q2>
<q1>A uabɨra Ikiavɨra Itir God, egha a en akura.</q1>
<q2>Kamaghɨn a uam e inizir bizir kam bagh, e bar akuegham.”</q2>
<q1>Eghtɨ Ikiavɨra Itir God bar deravɨra Saionɨn mɨghsɨamɨn gantɨ, a deraghvɨra ikiam.</q1>
<q2>Egh a Moapian gumazamiziba fofozim me danɨng,</q2>
<q2>apanibar amamangatɨghtɨ, me izɨ me gasɨghasɨgh me abɨnigham,</q2>
<q3>mati bulmakauba uari uan buariba dɨkabɨri da dadabar aven zui.</q3>
<s2>Kar Godɨn Akam.</s2>
</twocol>
<ms>SAM <rq>Sam 23:1-6</rq></ms>
<s1>Ia akam ikaragh: Kɨ zurara nɨn dɨpenimɨn ikiasa ifonge.</s1>
<q1>Ikiavɨra Itir God, a gumazir uan sipsipba deragha dagh eghuva dar garimɨn mɨn iti.</q1>
<q2>A kamaghɨra deragha na geghuva nan gari.</q2>
<q2>Kamaghɨn kɨ bizitamɨn otevezir puvatɨ.</q2>
<q1>A na inigha ghua grazir aghuiba itir danganimɨn na atɨzɨ, kɨ dagh isɨn irav iti.</q1>
<q2>A na inigha dɨpar aghuiba itir danganibar zuima,</q2>
<q2>kɨ dar boroghɨn avughsa iti.</q2>
<s1>Ia akam ikaragh: Kɨ zurara nɨn dɨpenimɨn ikiasa ifonge.</s1>
<par/><goodbreak/>
<q2>A uan iziar ekiam bangɨn, a fomɨra mɨkemezɨ moghɨn, a na inigha tuavir aghuibara zui.</q2>
<q1>O God, nɨ na ko iti.</q1>
<q2>Kamaghɨn, kɨ danganir zarimɨn mangɨva ovevemɨn tuavir mɨtarmemɨn mangɨ, egh bizir ikurabar atiatingan kogham.</q2>
<q2>Nɨ uan aghorir sipsipbagh eghuvimɨn suirazɨ,</q2>
<q2>kɨ an gara fo, nɨ na geghuv deragh nan ganam. Kamaghɨn, nan navim bar nan dera.</q2>
<s1>Ia akam ikaragh: Kɨ zurara nɨn dɨpenimɨn ikiasa ifonge.</s1>
<par/><goodbreak/>
<q1>Nɨ na bagh daghem gamigha azenara na dafazɨ, nan apaniba bar nan gari.</q1>
<q2>Nɨ nan diazɨ, kɨ iza nɨ ko aperazɨ, nɨ borem isa nan dapanim ginge.</q2>
<q2>Ezɨ nan itarim, bar izɨvagha fasfagha iri.</q2>
<s1>Ia akam ikaragh: Kɨ zurara nɨn dɨpenimɨn ikiasa ifonge.</s1>
<par/><goodbreak/>
<q1>Bar guizbangɨra, nɨn arazir aghuim ko apangkuvir arazim,</q1>
<q2>dughiabar zurara na ko ikiam.</q2>
<q2>Eghtɨ kɨ Ikiavɨra Itir Godɨn Dɨpenimɨn ikɨ mamaghɨra ikiam.</q2>
<s1>Ia akam ikaragh: Kɨ zurara nɨn dɨpenimɨn ikiasa ifonge.</s1>
<par/><goodbreak/>
<ms>2. RIT <rq>Fl 4:12-14, 19-20</rq></ms>
<mr>Akar dapanim: Krais gavgavim na ganɨdi, ezɨ an gavgavimɨn, kɨ ingangariba bar dar amuam.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Kɨ onganarazibagh ami, o kɨ bizir avɨriba iti, kɨ pura nɨmɨra iti. Kɨ arazir pura nɨmɨra itimɨn fofozim a ini. Kɨ dagher avɨriba iti, o mɨtiriam nan azi, kɨ bizir avɨriba iti, o biziba puvatɨ, bizir kaba mar na bativ, ezɨ kɨ navir amɨrɨzim sara zurara nɨmɨra iti. Krais zurara gavgavim na ganɨdi, ezɨ an akurvazimɨn kɨ biziba bar dar amuamin gavgavim iti.</p>
<p>Ezɨ ia na ko nan osɨmtɨzim aterasa nɨghnɨsi, egha ia arazir aghuir kam gami. Ezɨ kamaghɨn kɨ ia nan akurazir arazim bagha bar akonge.</p>
<p>Nan God a bizir avɨriba bar iti. Egh ia otevezir biziba, a bar dar ganɨva, egh Krais Iesusɨn ingangarir amizimɨn tuavimɨn, a uan bizir aghuibar avɨrimɨn amodoghɨn, a biziba isɨ ia danɨngam.</p>
<p>God, a God en Afeziam, ezɨ e an ziam zurara a fɨ mamaghɨra ikiam. Bar guizbangɨra!</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>En Ekiam Krais Iesusɨn Afeziam, an angazangarim ian nɨghnɨzibar anɨng, eghtɨ ia bizir a ia danɨngasa ian diaziba deragh dagh fogham.</p3>
<p2>Aleluya.</p2>
<ms>GUTNIUS (Longpela Rit) <rq>Mt 22:1-14</rq></ms>
<mr>Akar dapanim: Ia tuavir akaba bar adar mangɨ, egh gumazamizir ia garibav kɨm suam, ia poroghamir igiabar isam bagh izɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus uam akar isɨn zuir mamɨn gumazir dapanibagh amua kamaghɨn me mɨgei, “God Bizibagh Ativamin Dughiam mati, atrivir mamɨn otarim amuimɨn ikiasava amima, an a bagh isar ekiam gami. Isar dughiam tɨghar otivam, a faraghavɨra gumazamizir mabav gɨa ghaze, ia izɨ. Dughiam otozɨma, a uan ingangarir gumaziba amadi, eghtɨ me mangɨ gighamizir gumazamizibar diaghtɨ, me izam. Puvatɨ, gumazamizir a gighamiziba, me izan aghua. Ezɨ a uan ingangarir gumazir maba amaga, kamaghɨn me mɨgei, ‘Ia mangɨ, gumazir kɨ gighamiziba kamagh me mɨkɨm, “Ia oragh. Kɨ dagheba tuegha gɨfa, nan kaun apuriba kɨ dav suegha, egha uaghan uan asɨzir ekiabav soke. Ezɨ isamɨn biziba bar gɨfa. Ia poroghamir isar ekiamɨn izɨ.” ’</p>
<p>“Ezɨ ingangarir gumaziba ghua akar kamɨn gumazibav gei. Ezɨ me oraghan aghuagha tintinibar zui. Mav uan azenimɨn zui, mav uan dagɨar ingangarim bagha zui. Marazi atrivimɨn ingangarir gumazibar suigha, puv me mɨsoghezɨ me ariaghɨre.</p>
<p>“Kamaghɨn amizɨ, atrivim puv atari, egha kamaghɨn uan mɨdorozir gumaziba amada. Ezɨ me ghua an ingangarir gumazibar mɨsogheziba, me mɨsogha bar me agɨvaghava, men nguibar ekiam gaborozɨ a isi.</p>
<p>“Ezɨ atrivim uan ingangarir gumazibav gei, ‘Poroghamir isamɨn dagheba isigha gɨfa. Ezɨ gumazir kɨ gighamiziba, me gumazir kuraba, kamaghɨn me isamɨn ikian kogham. Kamaghɨn amizɨ, ia mangɨ tuavir akaba bar dar mangɨ, egh gumazir manaba ia me bativigh, egh ia men diaghtɨ, me poroghamir isar kamɨn izɨ.’ A kamaghɨn mɨkemezɨma, an ingangarir gumaziba tuaviba bar dar ghuava gumazamiziba bar me akufa, gumazir aghuiba ko kuraba sara. Ezɨ me iza damasava apiazɨ dɨpenim bar izɨfa.</p>
<p>“Ezɨ gumazamiziba apiazɨma, atrivim men ganasa aven zui. Egha a ghua gumazir mamɨn garima, a isamɨn izasa adiariar aghuitam aruzir puvatɨ. Ezɨma atrivim an azai, ‘Namakam, manmaghɨn amizɨ, nɨ adiarir aghuitam aruzir puvatɨgha, puram aven ize?’ Ezɨ gumazim mɨkɨman asa. Kamaghɨn amizɨ, atrivim ingangarir gumazibav gɨa ghaze, ‘Ia an soroghafariba ikegh, a isɨva azenan mɨtatemɨn anekunigh. Danganir mɨtater kamɨn me puvɨra tuavara atariba kuskusi.’</p>
<p>“Ia oragh. God gumazamizir avɨribar dei, egha vaghvazibara a me amɨsevima, me aven zui.”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 22:1-10</rq></ms>
<mr>Akar dapanim: Ia tuavir akaba bar adar mangɨ, egh gumazamizir ia garibav kɨm suam, ia poroghamir igiabar isam bagh izɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus uam akar isɨn zuir mamɨn gumazir dapanibagh amua kamaghɨn me mɨgei, “God Bizibagh Ativamin Dughiam mati, atrivir mamɨn otarim amuimɨn ikiasava amima, an a bagh isar ekiam gami. Isar dughiam tɨghar otivam, a faraghavɨra gumazamizir mabav gɨa ghaze, ia izɨ. Dughiam otozɨma, a uan ingangarir gumaziba amadi, eghtɨ me mangɨ gighamizir gumazamizibar diaghtɨ, me izam. Puvatɨ, gumazamizir a gighamiziba, me izan aghua. Ezɨ a uan ingangarir gumazir maba amaga, kamaghɨn me mɨgei, ‘Ia mangɨ, gumazir kɨ gighamiziba kamagh me mɨkɨm, “Ia oragh. Kɨ dagheba tuegha gɨfa, nan kaun apuriba kɨ dav suegha, egha uaghan uan asɨzir ekiabav soke. Ezɨ isamɨn biziba bar gɨfa. Ia poroghamir isar ekiamɨn izɨ.” ’</p>
<p>“Ezɨ ingangarir gumaziba ghua akar kamɨn gumazibav gei. Ezɨ me oraghan aghuagha tintinibar zui. Mav uan azenimɨn zui, mav uan dagɨar ingangarim bagha zui. Marazi atrivimɨn ingangarir gumazibar suigha, puv me mɨsoghezɨ me ariaghɨre.</p>
<p>“Kamaghɨn amizɨ, atrivim puv atari, egha kamaghɨn uan mɨdorozir gumaziba amada. Ezɨ me ghua an ingangarir gumazibar mɨsogheziba, me mɨsogha bar me agɨvaghava, men nguibar ekiam gaborozɨ a isi.</p>
<p>“Ezɨ atrivim uan ingangarir gumazibav gei, ‘Poroghamir isamɨn dagheba isigha gɨfa. Ezɨ gumazir kɨ gighamiziba, me gumazir kuraba, kamaghɨn me isamɨn ikian kogham. Kamaghɨn amizɨ, ia mangɨ tuavir akaba bar dar mangɨ, egh gumazir manaba ia me bativigh, egh ia men diaghtɨ, me poroghamir isar kamɨn izɨ.’ A kamaghɨn mɨkemezɨma, an ingangarir gumaziba tuaviba bar dar ghuava gumazamiziba bar me akufa, gumazir aghuiba ko kuraba sara. Ezɨ me iza damasava apiazɨ dɨpenim bar izɨfa.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 29 BILONG YIA" />
<ms1>SANDE 29 BILONG YIA</ms1>
<ms>1. RIT <rq>Ais 45:1, 4-6</rq></ms>
<mr>Akar dapanim: Sairus atrivimɨn ikiasa kɨ anemɨsefe, egha kɨ kantrin igharaziba abɨnasa gavgavim a ganɨngi.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ikiavɨra Itir God, a Sairus atrivimɨn ikiasa anemɨsevegha gɨvagha gavgavim a ganɨngi.</q1>
<q2>Eghtɨ a kantrin igharazibav sogh, egh men atrivibar gavgaviba agɨvaghtɨ me aghumsɨgham.</q2>
<q2>Eghtɨ kɨ pura Sairus bagh uan nguibabar dɨvazibar tiar akaba kutɨ, gumazitam ua dar kuman koghtɨ, Sairus aven mangɨ, uan apaniba dɨkabɨnam.</q2>
<q2>Egha Ikiavɨra Itir God kamaghɨn Sairus mɨgɨa ghaze,</q2>
<q1>“Nan ingangarir gumazim Jekop, an adarasi, Israelia, me gumazamizir kɨ ua baghavɨra mɨseveziba,</q1>
<q2>kɨ men akurvaghasa, nɨn diazɨ, nɨ ize.</q2>
<q2>Nɨ guizbangɨra na gɨfozir puvatɨ,</q2>
<q3>ezɨ kɨ nɨn iziam dɨborogha nɨn diagha iziar ekiam nɨ ganɨngi.</q3>
<q1>Kɨ uabɨra, kɨ Ikiavɨra Itir God, ezɨ ua godɨn igharazir tam itir puvatɨ.</q1>
<q2>Kɨ uabɨra iti, ezɨ ua godba bar puvatɨ.</q2>
<q2>Nɨ na gɨfozir puvatɨ, ezɨ kɨrara kɨ gavgavim nɨ ganɨdi.</q2>
<q1>Kɨ kamagh sua, nguazir kamɨn gumazamiziba, me aruem anadir naghɨn ikia ghua aruem ghuaghiri naghɨn tu, me bar moghɨra fogh suam,</q1>
<q2>kɨrara kɨ Ikiavɨra Itir God,</q2>
<q2>ezɨ ua godɨn tam itir puvatɨ.</q2>
<q2>Kamaghɨn kɨ bizir kabagh ami.</q2>
<s2>Kar Godɨn Akam.</s2>
</twocol>
<ms>SAM <rq>Sam 96:1, 3-5, 7-10</rq></ms>
<s1>Ia akam ikaragh: E Ekiamɨn iziar ekiam fam.</s1>
<q1>Ia onger akar igiatam Ikiavɨra Itir God bagh, a bangɨ.</q1>
<q2>Ia nguazimɨn gumazamiziba bar, a bagh ighiabar amu. Ia, an gavgavim ko ingangarir aghuir an amibar gun kantriba bar dar gumazamiziba, me mɨkɨm.</q2>
<s1>Ia akam ikaragh: E Ekiamɨn iziar ekiam fam.</s1>
<par/><goodbreak/>
<q1>Ikiavɨra Itir God a bar faraghavɨra ikia bar gavgafi.</q1>
<q2>Ezɨ e an ziam fɨ mangɨvɨra ikiam.</q2>
<q2>Aseba bar, me Ikiavɨra Itir Godɨn mɨn itir puvatɨ.</q2>
<q2>E an apengara ikɨva an atiatingam.</q2>
<q1>Nguazimɨn itir gumazamiziba men aseba, da pura ifavarir godba.</q1>
<q2>Ikiavɨra Itir God, an overiamɨn ingari.</q2>
<s1>Ia akam ikaragh: E Ekiamɨn iziar ekiam fam.</s1>
<par/><goodbreak/>
<q1>Ia nguazimɨn itir ikɨzibar gumazamiziba bar,</q1>
<q2>ia Ikiavɨra Itir Godɨn ziar ekiam, ko gavgavim bagh, bar akongegh.</q2>
<q1>Ikiavɨra Itir God, a bar faraghavɨra itima, ia an ziar ekiam fɨ.</q1>
<q2>Ia ofaba inigh an Dɨpenimɨn mangɨ.</q2>
<s1>Ia akam ikaragh: E Ekiamɨn iziar ekiam fam.</s1>
<par/><goodbreak/>
<q1>Ikiavɨra Itir Godɨn araziba da bar deragh bar zuegha, arazir kaba mati an kurkazir aghuim.</q1>
<q2>Ia gumazamiziba bar moghɨra an arazir kabagh nɨghnɨgh an ziam fɨ.</q2>
<q2>Ia nguazimɨn gumazamiziba, ia an atiating egh akong.</q2>
<b/>
<q1>Ia kantrin igharazibar gumazamizibar tongɨn ikɨ mɨkɨm suam, “Ikiavɨra Itir God, an atrivimɨn iti.</q1>
<q2>A nguazimɨn ingarigha a gamizɨ a gavgavigh ikɨ mamaghɨra ikɨva sɨvaghsɨvaghan kogham.</q2>
<q2>Ikiavɨra Itir God, gɨn uan kotɨn arazir aghuimɨn gɨn mangɨva, gumazamizibar araziba bar da tuisɨgham.”</q2>
<s1>Ia akam ikaragh: E Ekiamɨn iziar ekiam fam.</s1>
<par/><goodbreak/>
<ms>2. RIT <rq>I Te 1:1-5</rq></ms>
<mr>Akar dapanim: E ian nɨghnɨzir gavgavim ko, ian ingangarir aghuir ia uan naviba isa igharaz darazigh anɨdim bagha, e uan Afeziam God mɨnabi.</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>Kɨ Pol, ko Sailas ko Timoti, e Tesalonikan itir sios bagha akɨnafarir kam osiri, me God Afeziam ko Ekiam Krais Iesusɨn poroghav itir gumazamiziba: Godɨn apangkuvim ko navir amɨrɨzim ia ko ikɨ.</p>
<p>E zurazurara God mɨnabaghava ia bagha God ko mɨgei. E ian arazibagh nɨghnɨgha e fo, ia nɨghnɨzir gavgavim Godɨn itima, bizir kam ia gamima ia ingangarir aghuibagh ami. Egha ia igharazibagh ifuegha, ezɨ bizir kam ia gamima, ia pamtem ingari. Egha ia en Ekiam Krais Iesusɨn mɨzua iti, egha ia uan naviba gavgavim dagh anɨghavɨra iti. E ian arazir kaba Godɨn damazimɨn dagh nɨghnɨsi. Kamaghɨn amizɨ bizir kaba bagha e God mɨnabavɨra iti.</p>
<p>En adarasi, e kamaghɨn fo, God bar moghɨra ia gifongegha, egha ua baghavɨra ia amɨsevegha gɨfa. Akar aghuir e inigha ia bagha izezim, an akar kɨnimɨn mɨn ia bagha izezir puvatɨ. A Godɨn Duam ko gavgavim sara ize, kamaghɨn amizɨ, ia guizbangɨra fo, akar kam a bar guizɨn akam. E ian tongɨn ikiava ian akuraghasava amizir arazim, ia uari a gɨfo.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia mati mɨkoveziba nguazir kamɨn itir gumazamibar tongɨn iti, egha ia akar aghuim inigha iza me ganɨdi.</p3>
<p2>Aleluya.</p2>
<ms>GUTNIUS <rq>Mt 22:15-21</rq></ms>
<mr>Akar dapanim: Sisarɨn biziba, ia da isɨ Sisar danɨng. Eghtɨ Godɨn biziba, ia da isɨ God danɨng.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Farisiba ghua akabav suegha Iesusɨn suighasa tuaviba buri. Egha me ghaze, a bizitam a paza mɨkemegham, eghtɨ me an mɨgɨrɨgɨam baghavɨra an suigham. Egha me uan suren gumazir maba ko Herotɨn gɨn zuir darazi amada, ezɨ me Iesus bagha ghua kamaghɨn a mɨgei, “Tisa, e fo nɨ guizbangɨra bizibav geir gumazim. Nɨ Godɨn Arazibar gumazibar sure gamuava guizbangɨra me mɨgei. Nɨ tavɨn nɨghnɨzimɨn gɨn zuir puvatɨ. Akar vamɨra nɨ gumazir ziaba itiba, ko gumazir kɨniba uaghara, me mɨgei. Kamaghɨn, nɨ deragh e mɨkɨm. Judan araziba manmaghɨn mɨgei? E dagɨaba isɨva Atrivim Sisar danɨngtɨma, arazir kam Godɨn damazimɨn dera, o puvatɨ? Nɨ manmaghɨn nɨghnɨsi?”</p>
<p>Ezɨ Iesus men nɨghnɨzir kurar kam gɨfo, egha kamaghɨn me mɨgei, “Ia gumazir ifavaribagh amiba, ia tizim bagha na gifarasava ami? Ia gavman ganɨdir dagɨatam nan akagh.” Ezɨ me dagɨar mam inigha iza a ganɨngi. Ezɨ Iesus kamaghɨn men azai, “Kar tinan nedazim ko tinan ziam?” Ezɨ me ghaze, “Mar Sisarɨn nedazim ko an ziam.” Ezɨ a me mɨgɨa ghaze, “Kamaghɨra, ia Sisarɨn biziba Sisar danɨngɨva, egh Godɨn biziba isɨ, God danɨng.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 30 BILONG YIA" />
<ms1>SANDE 30 BILONG YIA</ms1>
<ms>1. RIT <rq>Eks 22:20-26</rq></ms>
<mr>Akar dapanim: Ia pazɨva amizir odiariba, o borir amebaba ko afeziaba ariaghɨrezibar amutɨ, kɨ ian atarɨva apanibar amightɨ me izɨ ia mɨsogham.</mr>
<s1>Akar kam, a Ua Me Inimɨn Akɨnafarim, o Eksodas, an aven iti.</s1>
<twocol>
<p>Me avir ekiamɨn silva, kapa, ain, Lid ko tin tue moghɨn. Kɨ uan anɨngagharim komɨzazim men (danɨngtɨ isitɨma me (ore ivizimɨn) mɨn (ameram). Guizbangɨra, Kɨ Jerusalemɨn me akuvagh avim men apengan anetɨgh uan anɨngagharimɨn me isitɨ me ameram. Me silva avir ekiamɨn aven ameri moghɨn. Kɨ Jerusalemɨn aven (me damutɨ) me ameram. Eghtɨ me kamaghɨn fogh suam, me Ikiavɨra Itir Godɨn antɨugagharim barasi.”</p>
<p>Ikiavɨra Itir God ua kamaghɨn na mɨgei. “Nguazimɨn gumazim, Israelian mɨkɨm suam me nguazim zuezir puvatɨ. Kamagh amizɨ. Kɨ uan anɨugagharimɨn mɨzazim me danɨngam. Gumazir dapaniba mati laiouba asɨzim mɨsuegha an kuamɨn mɨriam dazeri. Me gumazamizibav sogha men dagɨaba ko men bizir me iniasa fongeziba isi, egha gumazibav soagharɨzir arazir kamɨn amizir avɨrim (paba puvatɨ) odiarɨbar iti. Ofa gamir gumaziba nau akar gavgavibar (gɨn zuir puvatɨgha) abɨgha bizir zueziba bagha nɨghnɨzir aghuiba puvatɨ. Egha me fozir pu, bizir tizim zue, ezɨ bizi manam ikufi. Egha me zuezir biziba ko zuezir puvatɨzir bizibar gun me men sure gamir puvatɨgha. Sabatɨn aghua. Bizir kam bangɨn, Israelɨn gumazamiziba nɨnɨzir aghuiba na bagha itir puvatɨ.</p>
<s2>Kar Godɨn Akam.</s2>
</twocol>
<ms>SAM <rq>Sam 18:2-4, 47, 51</rq></ms>
<s1>Ia akam ikaragh: O Ekiam, kɨ uan gavgavim sara bar nɨ gifonge.</s1>
<q1>O Ikiavɨra Itir God, nɨ gavgavim na ganɨdi,</q1>
<q2>ezɨ kɨ nɨ bagha bar ifonge. Ikiavɨra Itir God, a nan dɨvazir bar gavgavimɨn mɨn iti.</q2>
<s1>Ia akam ikaragh: O Ekiam, kɨ uan gavgavim sara bar nɨ gifonge.</s1>
<par/><goodbreak/>
<q2>A nan dagɨar kɨ an aven uabɨ modimɨn mɨn ikia,</q2>
<q2>nan akuragha nan apaniba da ua na ini.</q2>
<q1>Nan God, a dagɨar ekiamɨn mɨn iti,</q1>
<q2>ezɨ kɨ uan apanibar ara ghua an modi.</q2>
<q1>A nan oramɨn mɨn ikia na avara,</q1>
<q2>ezɨ kɨ an uabɨ modi.</q2>
<q1>A nan akuragh deragh nan ganamin gavgavim iti,</q1>
<q2>egha nan dɨvazir bar gavgavimɨn mɨn iti. E Ikiavɨra Itir Godɨn ziam feka!</q2>
<q2>Kɨ an deima, an nan akurazɨma,</q2>
<q2>apaniba na gasɨghasɨghizir puvatɨ.</q2>
<s1>Ia akam ikaragh: O Ekiam, kɨ uan gavgavim sara bar nɨ gifonge.</s1>
<par/><goodbreak/>
<q1>Ikiavɨra Itir God, a zurara ikia mamaghɨra iti.</q1>
<q2>A dagɨar ekiamɨn mɨn na modozɨ kɨ an apazangɨn itima a na geghufi,</q2>
<q3>kamaghɨn, kɨ iziar ekiam a danɨngam.</q3>
<q2>God nan akurvazimɨn ikia ua na inizɨ,</q2>
<q3>kamaghɨn, kɨ an ziam fam.</q3>
<q1>Kɨ Devit, Ikiavɨra Itir God, atrivimɨn ikiasa na ginabagha nam sefe.</q1>
<q2>A nan akurvazi, kɨ uan apanibav sogha me abɨri.</q2>
<q2>A zurara nan apangkuvigha mamaghɨra iti.</q2>
<q2>A nan gɨn otivamin ovavir boriba, a kamaghɨra me damu mangɨvɨra ikiam.</q2>
<s1>Ia akam ikaragh: O Ekiam, kɨ uan gavgavim sara bar nɨ gifonge.</s1>
<par/><goodbreak/>
<ms>2. RIT <rq>1 Te 1:5-10</rq></ms>
<mr>Akar dapanim: Ia marvir guaba ategha guizɨn God bagha ghua navibagh ira, egha ia an Otarim mɨzuai, a Godɨn Nguibam ategh ua izam.</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>Akar aghuir e inigha ia bagha izezim, an akar kɨnimɨn mɨn ia bagha izezir puvatɨ. A Godɨn Duam ko gavgavim sara ize, kamaghɨn amizɨ, ia guizbangɨra fo, akar kam a bar guizɨn akam. E ian tongɨn ikiava ian akuraghasava amizir arazim, ia uari a gɨfo. Egha ia Godɨn akam inizɨ, ezɨ osɨmtɨzir avɨriba ia batifi, ezɨ ia Ekiamɨn araziba ko en arazibar gɨn zuima, Godɨn Duam ian navibagh amima ia bar akonge. Kamaghɨn ia arazir aghuim Masedonia ko Akaian Provinsɨn itir Kraisɨn adarazi, bar men aka. Eghtɨ me ian arazimɨn ganɨva an gɨn mangam. Ezɨ Ekiamɨn akar ia kunizim, a dɨbɨarimɨn araremɨn mɨn bar ghu. Egha a Masedonia ko Akaiara ghuzɨ puvatɨ, ian nɨghnɨzir gavgavir Godɨn itir kamɨn eghaghanim, nguibaba bar a baraki. Kamaghɨn amizɨ, markɨ e ua me mɨkɨman kogham. Ezɨ dughiar e ia bagha iziba, me uari bizir otivizibar gun e geghari. Egha ia marvir guaba ategha navibagh iragha guizbangɨra Godɨn gɨn zuir arazibar me geghari. A guizbangɨra ko zurara itir God. Ezɨ ia an Otarimɨn mɨzuai, a Godɨn Nguibam ategh uamategham. Otarir kam aremezɨma God a gamizɨ, a ua dɨkafi. A Iesus, an en akurvasi, egh dughiar Godɨn anɨngagharim izamim, an en akuragham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Gumazitam bar na gifuegh bar deraghvɨra nan akabar gɨn mangam. Eghtɨ nan Afeziam a gifuegham. Eghtɨ ga a bagh izɨ a ko zurara ikiam.</p3>
<p2>Aleluya.</p2>
<ms>GUTNIUS <rq>Mt 22:34-40</rq></ms>
<mr>Akar dapanim: Nɨ God en Ekiam a gifongegh. Nɨ uabɨ gifongezɨ moghɨn, nɨ uan namakabagh ifongegh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Farisiba orazima, Iesusɨn mɨgɨrɨgɨaba Sadyusibagh amizɨma, me mɨkɨman ibura. Ezɨ me uari akuvagha a bagha izi. Me ko izir gumazir mam, a Judabar arazibagh fo. Egha a Iesus basamasa kamaghɨn an azai, “Tisa, Godɨn arazir manamra maba bar dagh afira egha faraghavɨra iti?”</p>
<p>Ezɨ Iesus kamaghɨn a mɨgɨa ghaze, “Nɨ uan God, nɨn Ekiam, bar a gifongegh, egh nɨ uan navir averiam ko uan duam ko uan nɨghnɨzimɨn, uan God gifongegh. Kar arazir bar ekiam, egha a mabar a faraghavɨra iti. An gɨrara itim, bar an mɨrara. A kamakɨn: nɨ uabɨra uabɨ gifongezɨ moghɨn, gumazamizir igharazibagh ifongegh. Moses Osirizir Araziba ko Godɨn akam inigha izir gumazibar akaba, da bar arazir kamning gisɨn tu.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 31 BILONG YIA" />
<ms1>SANDE 31 BILONG YIA</ms1>
<ms>1. RIT <rq>Mal 1:14; 2: 1-2, 8-10</rq></ms>
<mr>Akar dapanim: Ia nan tuavir voroghɨra zuim ategha gɨfa. Ian suren guar avɨriba gumazamizibar nɨghnɨzibagh ekuizima me arazir ikurabagh ami.</mr>
<s1>Akar kam, Godɨn akam inigha izir gumazim Malakai, an osiri.</s1>
<twocol>
<p>Ian tina, na ko ofa damuasa akam akɨrigha inabazir asɨzir mɨkarziba sara itir aghuirinabaziba ategha, asɨzir kurar mɨzɨrɨziba inigha Ikiavɨra Itir God, bagha izi. Ia ifavarir arazir kam bangɨn ia ivezir kuram iniam. Kɨ Ikiavɨra Itir Godɨn Gavgaviba Bar Itim. Kɨ atrivibar Ekiam, ezɨ kantribar gumazamiziba bar nan atiatia nan iziamra fe. Kamaghɨn amizɨ, kɨ bizir kam bagh ia gasɨghasigham.</p>
<p>Egha Ikiavɨra Itir God kamaghɨn mɨgei, “O, ofa gamir gumaziba, kɨ akar gavgavir mam ia mɨkɨmasa. Ia na bagh ingangaribar amusɨ, ia guizbangɨra nan iziar ekiam famin ingangaribar amu. Ia nan akaba batogh da baraghan koghtɨ, kɨ Ikiavɨra Itir Godɨn Gavgaviba Bar Itim, kɨ kamagh mɨkɨm, ia bar ikuvigham. Egh bizir aghuir ia uarir akurvaghasa isiba, kɨ dagh asɨghasigham. Ia ghaze, kɨ ti pura mɨgei, egha nan akaba batosi. Kamaghɨn, kɨ ia gasɨghasigha gɨfa.</p>
<p>Kɨ Ikiavɨra Itir Godɨn Gavgaviba Bar Itim, kɨ kamaghɨn ia mɨgɨa ghaze, Ia ofa gamir gumaziba, ia datɨrɨghɨn nan guizɨn tuavim ataki. Ian suren ifavaribar gumazamizibagh amizɨ, me iregha arazir kurar mabagh amigha gɨfa. Bar guizbangɨra, ia Livain adarasi, kɨ ia koma amizir Akar Dɨkɨrɨzir Gavgavim, ia anebigha gɨfa. Ia nan akabar gɨn zuir puvatɨ. Egha gumazamizibar sure damuasa akar magh garibar men sure gamir puvatɨ. Ia marazi akar isɨngtɨzibar me mɨgɨa egha marazir atari. Kamaghɨn, kɨ Israelia damightɨ me akɨriba ia gasegh ian aghuagham.</p>
<p>E bar moghɨra afeziar vamɨra iti. Ezɨ Ikiavɨra Itir Godɨn vamɨra an e gamizɨ e otifi. Egha manmaghsuavɨra, e uari uan namakaba ko dɨkɨrɨzir akaba abɨagharɨsi? Egha manmaghsuavɨra, e Ikiavɨra Itir God en ovaviba ko Dɨkɨrɨzir Akar Gavgavim an gɨn zuir puvatɨ? Arazir kam, a bar ikufi!</p>
<s2>Kar Godɨn Akam.</s2>
</twocol>
<ms>SAM <rq>Sam 131:1-3</rq></ms>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<q1>O Ikiavɨra Itir God, kɨ akaba batogh uabɨ uan ziam fan aghua.</q1>
<q2>Kɨ bizir ekiaba ko bizir kɨ damuan iburaziba dagh nɨghnɨzir puvatɨ.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<q1>Kɨ datɨrɨghɨn deragha aperagha navir amɨrɨzim ti,</q1>
<q2>mati borim uan amebamɨn otem ategha a ko aghumram aperaghav iti.</q2>
<q2>Kamaghɨra, nan navim purama amɨragha irɨghav iti.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<q1>O Israelia, ia datɨrɨghɨn nɨghnɨzir gavgavim Ikiavɨra Itir God ikɨ,</q1>
<q2>kamaghɨra ikɨ mangɨvɨra ikɨ.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<ms>2. RIT <rq>1 Te 2:7-9, 13</rq></ms>
<mr>Akar dapanim: E Godɨn akar aghuim ia danɨngasa. Egh e uaghan ian akurvaghsɨ, uan ikɨrɨmɨrim anɨngasa</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>E guizbangɨra Kraisɨn aposelbar mɨn iti. Kamaghɨn e ti ifuegha, egha uarir akurvaghasava biziba bagha ia mɨgɨai. Egha e ingangarir ekiam ia danɨngan aghua. E bar nɨmɨra ia ko ikiava ian asughasusi. Kamaghɨra amebam uan borir aghɨriba asughasugha deragha men gari moghɨn e deravɨra ian gari. Ia bar guizbangɨra en namakaba, kamaghɨn amizɨma, e guizbangɨra bar ia gifonge, egha Godɨn akar aghuim ia mɨkɨmasa, egha e uaghan uan ikɨrɨmɨrim ian akurvaghasa.</p>
<p>En adarasi, ia uari en ingangarir ekiar e ia ko ikia Godɨn akar aghuir kunizim gɨfo. E ghaze, e daghebar uarir akurvaghsɨ osɨmtɨzir ekiam ia danɨngan kogham. Egha e dɨmagariba ko aruebar bar puvɨra ingari.</p>
<p>Ia en akam baregha Godɨn akam inigha egha gumazibar akamɨn mɨn a inizir puvatɨ, ia guizbangɨra Godɨn akamra ini. Ezɨ akar kam bar pamten ia gumazamizir nɨghnɨzir gavgavim Kraisɨn itibar navir averiabar ingari. Kamaghɨn amizɨma e bizir kam bagha zurara God mɨnabi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>A uabɨra ian Afeziam, egha a uan Nguibamɨn iti. A uabɨra ian sure gamir gumazim, an Ekiam Krais Iesus.</p3>
<p2>Aleluya.</p2>
<ms>GUTNIUS <rq>Mt 23:1-12</rq></ms>
<mr>Akar dapanim: Me ia ganɨdir akaba bar, ia da baragh dar gɨn mangɨ. Ezɨ arazir me amiba, ia dar gɨn mangan markɨ.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus gɨn gumazir avɨriba ko an suren gumazibagh eghari. Egha kamaghɨn mɨgei, “Judan arazibagh fozir gumaziba ko Farisiba, me Mosesɨn danganim inigha me Moses Osirizir Araziba ia geghari. Kamaghɨn amizɨ, me ia mɨgeir akaba, ia da baragh dagh eghari moghɨn ia damu. Egh me amir araziba ia men gɨn mangɨ dar amuan markɨ. Me mɨgɨrɨgɨar bar avɨribagh amua egha uari dar gɨn zuir puvatɨ. Me kamaghɨn amua, mati me bizir bar osɨmtɨziba isava gumazibagh isaghpuima, ezɨ me da ateran buraghburasi. Egha me tong uan dafarpuzitamɨn men akurvaghan nɨghnɨzir puvatɨ.</p>
<p>“Arazir me amiba, me uarir ganasa oda dagh ami. Me Godɨn Akar maba, uan daveriaba ko guaghafɨvibar da osirigha, egha dagh amizɨ, da bar ekefe, ezɨ me da azui. Egha korotiar apɨnir sazir bar ruariba, me da azui. Egha ghaze, e arazir kamɨn me uari akakagh suam, e guizbangɨra Godɨn akabar gɨn zui.* Egha isar ekiabar me danganir ziaba itiba isava, God ko mɨgeir dɨpenibar danganir faragha itibar apiaghiri. Egh me biziba amadir danganibar mangɨtɨ, gumazamiziba ‘Tisaba’ me darɨgh, men ziaba fasa me bar akonge.</p>
<p>“Kɨ ghaze, gumazitam ia ‘Tisa’ a darɨghan markɨ. Bar markɨ. Ian tisan bar vamɨra, ia bar aveghdiariba. Egh ia nguazimɨn kagh gumazitam ‘Afeziam’ a darɨghan markɨ. Ian Afeziar bar vamɨra, a uan Nguibamɨn iti. Egh me ‘Gumazir Dapanim’ ian tav darɨghan markɨ. Ian Gumazir Dapanir vamɨra iti, a Gumazir God Uam E Iniasa Mɨsevezim. Ian gumazir ekiaba pura ian ingangarir gumazibar mɨn ikɨ. Te uarira uan ziaba fe, God me abɨraghtɨ, me apengan ikiam. Eghtɨ te apengan iti, God me feghtɨ me ziar ekiaba iniam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 32 BILONG YIA" />
<ms1>SANDE 32 BILONG YIA</ms1>
<ms>1. RIT <rq>GST 6:12-16</rq></ms>
<mr>Akar dapanim: Gumazamizir arazir aghuim ko ,ɨghnɨzir aghuim gifuegha da bagha buriba, me bar zuamɨra da iniam.</mr>
<s1>Akar kam, a Nɨghnɨzir Aghuimɨn Akɨnafarim, o Gutpela na Stretpela Tingting, an aven iti.</s1>
<twocol>
<p>Gumazir kuraba puram arua ifavaribagh ami. Egha me deraghavɨra uan akabar bighavɨra mɨgeir puvatɨ. Me uan namakabagh ifarasa arazir igharagha garibagh amua, uan damaziba ko dafariba, ko suebar araziba akakasi. Egha me zurara navimɨn aven ifavarir nɨghnɨzibagh amua arazir kurabar amuasa nɨghnɨsi, egha gumazibagh amima me gumazir igharazibar anɨngazi. Eghtɨ osɨmtɨzir ekiam zuamɨra me batogham, egh me gasɨghasigham. Eghtɨ me ua deraghamin tuaviba puvatɨgham.</p>
<p>Ikiavɨra Itir God 7plan arazir kurar kabar amuan anogoregha bar dar aghua.</p>
<s2>Kar Godɨn Akam.</s2>
</twocol>
<ms>SAM <rq>Sam 63: 2-8</rq></ms>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<q1>O God, nɨ nan God, kɨ nɨn ganasa nɨ baghavɨra mɨzua iti.</q1>
<q2>Kɨ mati, dɨpaba puvatɨzir danganimɨn ikia dɨpam bagha ariaghiri moghɨn,</q2>
<q2>nan duam nɨ ko ikiasa ifongezɨ, kɨ bar uabɨ isa nɨ ganɨngi.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<q1>Kɨ nɨn Dɨpenimɨn aven nɨn ganasa ifonge,</q1>
<q2>nɨ uan gavgavim ko ziar ekiam nan akaghasa kɨ ifonge.</q2>
<q1>Nguazir kamɨn ikɨrɨmɨrim a dera,</q1>
<q2>ezɨ nɨn apangkuvir arazim a gafiragha bar moghɨra dera.</q2>
<q2>Kamaghɨn, kɨ nɨn iziam fe.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<q1>Kɨ angamra ikɨvɨra ikɨ, nɨ mɨnabɨva nɨn iziam fɨvɨra ikiam.</q1>
<q2>Kɨ uan dafariba fegh ghuanabogh nɨ ko mɨkɨmam.</q2>
<q1>Nan duam bar deraghavɨra ikia mati,</q1>
<q2>gumazim dagher aghuiba ame egha bar ikɨri.</q2>
<q2>Kamaghɨn, kɨ bar akuegha nɨn iziam fa, ighiabagh ami.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<q1>Nɨ dughiabar zurara nan akurvasi.</q1>
<q2>Kɨ tuarir nguzim uan amebamɨn avɨzimɨn apengan iti moghɨn, kɨ bar nɨn boroghɨn ikia,</q2>
<q2>bar akuegha ighiabagh ami.</q2>
<q1>Nan duam nɨ ko poroghav iti,</q1>
<q2>ezɨ nɨn agharim deragha na avara.</q2>
<s1>Ia akam ikaragh: Ikiavɨra Itir God, nɨ uabɨ na gamizɨ, kɨ navir amɨrɨzimɨn ini.</s1>
<par/><goodbreak/>
<ms>2. RIT <rq>(Longpela Rit) 1 Te 4:13-18</rq></ms>
<mr>Akar dapanim: Gumazamizir nɨghnɨzir gavgavim Iesusɨn ikia ariaghreziba, God me damightɨ me ua dɨkavam.</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>En adarasi, e kamagh sua, ia bar deravɨra Kraisɨn gumazamizir ovengeziba bativamin bizim gɨfogh. Ia gumazir igharazir nɨghnɨzir gavgavim Godɨn itir puvatɨzibar mɨn pamten osemegh ikian markɨ. Me ua dɨkavamin dughiam mɨzuair puvatɨ. E kamaghɨn nɨghnɨzir gavgavim iti. Iesus aremegha ua dɨkafi. Kamaghɨn amizɨ, en nɨghnɨzir gavgavim kamaghɨn, God gumazir nɨghnɨzir gavgavim an ikiava ovengezibar amightɨ, me ua dɨkavigh egh Iesus ko ua izam.</p>
<p>Ekiamɨn akam e kamaghɨn ia mɨkeme, Ekiam uamateghtɨma e gumazamizir angamra itiba, gumazir ariaghrezibar faragh mangan kogham. Puvatɨ. Ekiam pamtem mɨkɨmtɨ, an enselɨn faragha zuimɨn tiarim mɨkɨmtɨ, eghtɨ Godɨn sɨgham sara arangam. Eghtɨ Ekiamra uan nguibam ategh izɨghɨrɨtɨma gumazamizir Ekiamɨn poroghav ikiava ariaghreziba faragh ua dɨkavigham. Dughiar kamɨn gɨn e gumazamizir angamra ikiavɨra itiba, e gumazamizir kaba ko ghuariabar tongɨn mavanangam, egh e bar Ekiam overiamɨn a bativam. Kamaghɨn e bar Ekiam ko zurazurara ikiam. Egh ia akar kam Godɨn gumazamizir igharazibav kɨm, egh gavgavim uari danɨng.</p>
<s2>Kar Godɨn Akam.</s2>
</twocol>
<ms>2. RIT (Sotpela Rit) <rq>1 Te 4:13-14</rq></ms>
<mr>Akar dapanim: Gumazamizir nɨghnɨzir gavgavim Iesusɨn ikia ariaghreziba, God me damightɨ me ua dɨkavam.</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>En adarasi, e kamagh sua, ia bar deravɨra Kraisɨn gumazamizir ovengeziba bativamin bizim gɨfogh. Ia gumazir igharazir nɨghnɨzir gavgavim Godɨn itir puvatɨzibar mɨn pamten osemegh ikian markɨ. Me ua dɨkavamin dughiam mɨzuair puvatɨ. E kamaghɨn nɨghnɨzir gavgavim iti. Iesus aremegha ua dɨkafi. Kamaghɨn amizɨ, en nɨghnɨzir gavgavim kamaghɨn, God gumazir nɨghnɨzir gavgavim an ikiava ovengezibar amightɨ, me ua dɨkavigh egh Iesus ko ua izam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia deraghvɨra ikɨ uari arɨgh. Ia foghan kogh ikiamin dughiamɨn, Gumazibar Otarim izam.</p3>
<p2>Aleluya.</p2>
<ms>GUTNIUS <rq>Mt 25:1-13</rq></ms>
<mr>Akar dapanim: Gumazir amuimɨn ikiamim, a roghɨra izi. Ia izɨ, e mangɨ, tuavimɨn a batogham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua Gumazibar Otarim ua izamin dughiam mɨgei, “God Bizibagh Ativamin Dughiam mati, guivir igiar 10 plan eghaghanimɨn mɨn mangam. Gumazir mam igiamra amuimɨn ikiasa izi. Ezɨ guivir igiar maba uan lamba inigha tuavimɨn anapuasa zui. Men 5 pla, nɨghnɨzir aghuiba itima, 5 pla nɨghnɨzir aghuiba puvatɨ. Egha 5 plan nɨghnɨzir aghuiba itir puvatɨziba, uan lamba isa, da bagha borer taba inizir puvatɨ.* Ezɨ guivir igiar nɨghnɨzir aghuiba itiba, uan lamba isa, egha uaghan borem itir mɨsevir maba sara, ini. Ezɨma gumazir amuimɨn ikiamim zuamɨra izezir puvatɨ, ezɨ guivir kaba pariam men azima, me akui.</p>
<p>“Ezɨ dɨmagarir arɨzimɨn gumazir mam dia ghaze, ‘Gumazir amuimɨn ikiamim, a roghɨra izi. Ia izɨ, e mangɨ, tuavimɨn a batogh a ko izam.’ Ezɨ guivir igiar kaba dɨkavigha uan lambar kɨri. Ezɨ guivir nɨghnɨzir aghuiba puvatɨziba, nɨghnɨzir aghuim itibar aza ghaze, ‘En lamba mungasava ami. Kamaghɨn, ia borer taba e danɨng.’ Ezɨ nɨghnɨzir aghuim itir guiviba, me ikarvagha kamaghɨn mɨgɨa ghaze, ‘Puvatɨgham! Borem bar en tughatɨghan kogham. Ia mangɨ, borer amadir danganitamɨn uari bagh tabagh ivesegh.’ Ezɨ guivir nɨghnɨzir aghuiba puvatɨzir kaba ghuezɨma, gumazir amuimɨn ikiamim oto. Ezɨ guivir boreba itiba, a ko isar ekiam bagha dɨpenimɨn aven ghue. Ezɨ gumaziba tiam asara.</p>
<p>“Ezɨ gɨn guivir ghueziba uamategha iza kamagh mɨgei, ‘Ekiam! Ekiam, nɨ izɨ e bagh tiam kuigh.’ Ezɨ a me ikarvagha kamaghɨn mɨgei, ‘Kɨ guizbangɨra ia mɨgei, kɨ ia gɨfozir puvatɨ.’<glue width="0.2em" />”</p>
<p>Egha Iesus ghaze, “Kamaghɨn, ia deraghavɨra gan. Ian Ekiam, aruem ko dughiar ia fozir puvatɨzimɨn, an otogham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Sande 33 bilong Yia" />
<ms1>Sande 33 bilong Yia</ms1>
<ms>1. RIT <rq>GST 31:10-13, 19-20, 30-31</rq></ms>
<mr>Akar dapanim: E amizimɨn arazir aghuiba ko an amizir ingangarir aghuim ginɨghnɨgh egh iziar ekiam a danɨngam.</mr>
<s1>Akɨnafarir dibobonir Provepɨn akɨnafarim, o Dabirabir Aghuimɨn Arazimɨn izezim.</s1>
<twocol>
<p>Guizbangɨra, gumazim ti amizir arazir bar aghuiba itimɨn ikɨsɨ, a bar pamtem da buriam. Kamaghɨn garir amizim, a bar deragha pɨn ikia dagɨar iveziba bar pɨn koziba bar dagh afira.</p>
<p>Amizir kamagh amim, an pam uan navir averiamɨn aven nɨghnɨzir gavgavim an ikia deraghvɨra a gɨfo, a zuraram arazir aghuibar gɨn zui. Eghtɨ an amuim an akuraghtɨ, a bizir avɨriba ikiam.</p>
<p>Amizir kam dughiaba vaghvagha arazir aghuibara, uan pam gami.</p>
<p>Egha a tretɨn aghuir me sipsipɨn arɨzibar ingariziba, ko tretɨn aghuir igharagha gariba inigha, korotiaba isamasa bar akonge.</p>
<p>Kamagh amir amizim, uabɨ ua bagh tretbagh irɨgha, nibar ingari.</p>
<p>Egha a gumazamizibar gari, me biziba otevegha onganarazibagh amima, a biziba isa me ganɨdi.</p>
<p>Amizitam akar isɨngtɨziba e danɨngtɨ, e foghan kogham, a guizbangɨra mɨgei o a ti ifari. Ezɨ e fo, amizir ganganir aghuim gamim, a kamaghɨn ikɨvɨra ikian kogham. Ezɨ amizir Ikiavɨra Itir Godɨn apengan ikia an atiatim, e amizir kamɨn ziam fam.</p>
<p>Bar guizbangɨra, e amizir kamɨn arazim ko ingangarir aghuir an amizim ginɨghnɨghɨva, ziar ekiam a danɨngam. Eghtɨ gumazamiziba bar an iziam fam.</p>
<s2>Kar Godɨn Akam.</s2>
</twocol>
<ms>SAM <rq>Sam 128:1-5</rq></ms>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<q1>Gumazamizir Ikiavɨra Itir Godɨn atiatia an apengan ikia,</q1>
<q2>an akaba baragha dar gɨn zuiba,</q2>
<q2>me bar akongegh.</q2>
<q1>Ingangarir nɨ amibara nɨ dar dagɨaba inigh bizir nɨ ifongezibagh ivezam.</q1>
<q2>Eghtɨ bizir nɨ amiba bar deraghtɨ nɨ bar akuegham.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<q1>Nɨn amuim, wainɨn ikarzimɨn mɨn</q1>
<q2>ava ovɨzir avɨriba iti moghɨn, a borir avɨriba batam.</q2>
<q2>Nɨn boriba bar avɨrasemegh nɨn avir mɨriam,</q2>
<q2>olivɨn temer igiabar mɨn bar an okarigham.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<q1>Bar guizbangɨra,</q1>
<q2>gumazir Ikiavɨra Itir Godɨn atiatia an apengan itim,</q2>
<q2>a kamaghɨrama otogham.</q2>
<b/>
<q1>Ikiavɨra Itir God, uan Dɨpenimɨn Saionɨn Nguibamɨn iti, a deragh nɨ damu.</q1>
<q2>Nɨ zurara nguazimɨn itir dughiam,</q2>
<q2>nɨ Jerusalemɨn nguibamɨn itir bizibar gantɨ da deraghvɨrama otiv.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<ms>2. RIT <rq>1 Te 5:1-6</rq></ms>
<mr>Akar dapanim: Okɨmakɨar gumazim dɨmagarimɨn izi moghɨn, Ikiavɨra Itir Godɨn dughiam bar zuamɨram otogham.</mr>
<s1>Pol Tesolonika bagha osirizir akɨnafarir namba 1ɨn dɨbobonim.</s1>
<twocol>
<p>En adarasi, e bizir otivamin dughiatam dɨborogh ia bagh an osirighan kogham. Ia uari fogha gɨfa, Ekiam Izamin Dughiam okɨmakɨar gumazim dɨmangan izi moghɨn zuamɨrama otogham. A izamin dughiam, ia a gɨfoghan kogham. Gumazamiziba kamaghɨn mɨkɨmam, “Datɨrɨghɨn dughiar amɨrizim e batozɨ, e deravɨra iti.” Eghtɨ bizir me gasɨghasɨghamim bar zuamɨra me batogham, mati mɨzazir amizir naviba adaiba borim batasa isir mɨzaziba. Men tav osɨmtɨzir kam gitagh arɨ mangan kogham.</p>
<p>Kamaghɨn amizɨ en adarasi, ia mɨtatemɨn itir puvatɨ, egh ia, dughiar kam okɨmakɨar gumazimɨn mɨn izɨtɨ, ia an ganigh dɨgavir kuram damuan kogham. Ia fo, ia bar aruem ko angazangarimɨn gumazamiziba. E dɨmagarim ko mɨtatemɨn adarasi puvatɨ. Kamaghɨn amizɨ, e gumazir igharazibar mɨn daku ikian kogham. En damaziba kuighreghtɨma e deraghvɨra nɨghnɨgham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam ghaze, “Ia nan poroghtɨ, kɨ ian porogham. Eghtɨ nan aghariba, dagher avɨriba batam.”."</p3>
<p2>Aleluya.</p2>
<ms>GUTNIUS (Longpela Rit) <rq>Mt 25:14-30</rq></ms>
<mr>Akar dapanim: Nɨ bar deraghavɨra bizir muziaribar gari, egh nɨ izɨ na ko bar akuegham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua kamaghɨn mɨgei, “God Bizibagh Ativamin Dughiam mati, gumazir mam nguibar saghon itimɨn mangasava ami moghɨn. Gumazir kam uan ingangarir gumazibar diazɨ me izima, a uan biziba isɨ, me danightɨma, me a bagh dar ganam. A gumazibar araziba ko gavgavibar gara, dagɨaba tuiragha da isa me ganɨngi. A mav 5,000 Kina a ganɨga, mav 2,000 Kina a ganɨga, mav 1,000 Kina a ganɨngi. A kamaghɨn amigha ghu. A ghuzɨma, gumazir 5,000 Kina inizim maghɨra an ingara, 5,000 Kinan mam dagh isɨn uam a ini. Ezɨ gumazir 2,000 Kina inizim kamaghɨra amua, uaghan 2,000 Kinan mam dagh isɨn uam a ini. Ezɨ gumazir 1,000 Kina inizim ghua mozim okoregha uan ekiamɨn dagiaba isava mozim gatɨgha egha da modo.</p>
<p>“Ezɨ gumazir ekiam dughiar ruarimɨn saghon ikegha uamategha ize. Egha uan ingangarir gumazibar ingangaribagh fofoghasa men dei. Ezɨ gumazir 5,000 Kina inizim, 5,000 Kinan mam a dibagha, a inigha iza kamaghɨn mɨgei, ‘Ekiam, nɨ 5,000 Kina na ganɨngi. Nɨ ge, kɨ dagɨar ingangarim gamua, 5,000 Kinan mam dagh isɨn uam a ini.’</p>
<p>“Ezɨ an ekiam kamaghɨn a mɨgei, ‘Nɨ ingangarir gumazir aghuim, nɨ ingangarir aghuim gami. Nɨ bizir doziba deravɨra dar gari. Kamaghɨn amizɨma, nɨ ingangarir ekiabar ganasa, kɨ ifonge. Nɨ izɨ uan ekiamɨn isamɨn aven ikɨ, egh a ko bar akuegham.’ Ezɨ gumazir 2,000 Kina inizim iza kamaghɨn mɨgei, ‘Ekiam, nɨ 2,000 Kina na ganɨngi. Nɨ ge, kɨ dagɨar ingangarim gamua, 2,000 Kinan mam dagh isɨn uam a ini.’ Ezɨma an ekiam kamaghɨn a mɨgei, ‘Nɨ ingangarir gumazir aghuim, nɨ ingangarir aghuim gami. Nɨ bizir doziba deravɨra dar gari. Kamaghɨn amizɨma, nɨ ingangarir ekiabar ganasa, kɨ gifonge. Nɨ izɨ, uan ekiamɨn isamɨn aven ikɨ, egh a ko bar akuegham.’</p>
<p>“Ezɨ gumazir 1,000 Kina inizim uaghan izava, egha kamaghɨn mɨgei, ‘Ekiam, kɨ fo, nɨ gumazir apangkuviba puvatɨzim. Nɨ gumazir igharaziba oparir azeniba, nɨ uaghan daghebagh tui. Egha gumazir igharazim dagher ovɨziba akurima, nɨ uaghan pura dar aghafi. Kamaghɨn amizɨ, kɨ atiatingi, egha nɨn 1,000 Kina inigha ghua nguazir mozim gatɨgha egha da modo. Nɨn dagɨabar kara.’</p>
<p>“Ezɨ an ekiam a ikaragha kamaghɨn a mɨgei, ‘Nɨ ingangarir gumazir kuram! Nɨ gumazir amɨrɨzim. Nɨ na gɨfo, kɨ gumazir igharaziba oparir azenibar daghebagh tui. Egha uaghan gumazir igharazim dagher ovɨziba akurima, kɨ uaghan pura dar aghavam. Ezɨ nɨ tizim bagha nan dagɨaba isava, dagɨabar ingaribagh amir dɨpenitam gatɨzir puvatɨ? Eghtɨ kɨ ua izɨva, uan dagɨaba iniva dagɨar igharazitaba dagh isɨn da iniam. Kamaghɨn amizɨ, ia ada 1,000 Kina inigh, a isɨva 10,000 Kina itir gumazim danɨngigh. Arazim kamaghɨn iti, gumazir biziba itiba, kɨ ua taba me danɨngam. Egh gumazir biziba puvatɨziba, bizir vaghvazir me itiba kɨ uaghan me dama, da inigham. Ezɨ ingangarir gumazir bar kurar kam, ia a isɨ, azenan itir danganir mɨtatemɨn anekunigh. Danganir kamɨn me puvɨra tuangɨva arang, atariba kuskugh ikiam.’<glue width="0.2em" />”</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Mt 25:14-15, 19-21</rq></ms>
<mr>Akar dapanim: Nɨ bar deraghavɨra bizir muziaribar gari, egh nɨ izɨ na ko bar akuegham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua kamaghɨn mɨgei, “God Bizibagh Ativamin Dughiam mati, gumazir mam nguibar saghon itimɨn mangasava ami moghɨn. Gumazir kam uan ingangarir gumazibar diazɨ me izima, a uan biziba isɨ, me danightɨma, me a bagh dar ganam. A gumazibar araziba ko gavgavibar gara, dagɨaba tuiragha da isa me ganɨngi. A mav 5,000 Kina a ganɨga, mav 2,000 Kina a ganɨga, mav 1,000 Kina a ganɨngi. A kamaghɨn amigha ghu.</p>
<p>“Ezɨ gumazir ekiam dughiar ruarimɨn saghon ikegha uamategha ize. Egha uan ingangarir gumazibar ingangaribagh fofoghasa men dei. Ezɨ gumazir 5,000 Kina inizim, 5,000 Kinan mam a dibagha, a inigha iza kamaghɨn mɨgei, ‘Ekiam, nɨ 5,000 Kina na ganɨngi. Nɨ ge, kɨ dagɨar ingangarim gamua, 5,000 Kinan mam dagh isɨn uam a ini.’</p>
<p>“Ezɨ an ekiam kamaghɨn a mɨgei, ‘Nɨ ingangarir gumazir aghuim, nɨ ingangarir aghuim gami. Nɨ bizir doziba deravɨra dar gari. Kamaghɨn amizɨma, nɨ ingangarir ekiabar ganasa, kɨ ifonge. Nɨ izɨ uan ekiamɨn isamɨn aven ikɨ, egh a ko bar akuegham.’</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SANDE 34 BILONG YIA - KRAIS I KING" />
<ms1>SANDE 34 BILONG YIA - KRAIS I KING</ms1>
<ms>1. RIT <rq>Ese 34:11-12, 15-17</rq></ms>
<mr>Akar dapanim: Ia nan sipsipba, kɨ vaghvagh ian araziba tuisɨgham.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>Egha Ikiavɨra Itir God, en Ekiam, kamaghɨn mɨgei, “Ia oragh. Kɨ uabɨ uan sipsipba buri ua me inigh izɨ deraghvɨra men ganam. Gumazir sipsipbar garim da tintinibar ghuezɨ, a ghua mebativa ua me nigha izi. Kamaghɨra nan sipsipba mɨtarmer ekiamɨn aven me tintinibar ghuezɨ, kɨ mangɨ danganir me ghuezibar me bativ ua me inigh izam.</p>
<p>Kɨ Ikiavɨra Itir God, ian Ekiam, kɨ ghaze, kɨ uabɨ uan sipsipbagh eghuv men ganam. Egh kɨ uabɨ men aku aghuvsazir danganir aghuimɨn mangam. Eghtɨ sipsipɨn taba oveghtɨ, kɨ mangɨ me buri me bativ ua me inigh izam. Egh sipsipɨn tintinibar ghueziba, kɨ ua men aku izam. Eghtɨ taba ikuvigh duaba ikɨtɨ, kɨ men duaba akɨr da nogham. Eghtɨ taba arɨmariaba ikɨtɨ, kɨ me akɨrightɨ me ua ghuamaghegham. Egh sipsipɨn mɨkarziba sara itiba ko sipsipɨn gavgaviba, kɨ me gasɨghasigham. Guizbangɨra, kɨ guizɨn arazim damu egh sipsipbagh eghuv men ganam. Kɨ Ikiavɨra Itir God, ian Ekiam, kɨ kamaghɨn mɨgei. Kɨ ia nan araziba vaghvagh da tuisɨgham, egh kɨ sipsipba vongɨn dar arɨgh memeba vongɨn dar arɨgham.</p>
<s2>Kar Godɨn Akam.</s2>
</twocol>
<ms>SAM <rq>Sam 23:1-3, 5-6</rq></ms>
<s1>Ia akam ikaragh: Ikiavɨra Itir God a na geghuvir gumazim. Kamaghɨn kɨ bizir tamɨn otevezir puvatɨ.</s1>
<q1>Ikiavɨra Itir God, a gumazir uan sipsipba deragha dagh eghuva dar garimɨn mɨn iti.</q1>
<q2>A kamaghɨra deragha na geghuva nan gari.</q2>
<q2>Kamaghɨn kɨ bizitamɨn otevezir puvatɨ.</q2>
<q1>A na inigha ghua grazir aghuiba itir danganimɨn na atɨzɨ, kɨ dagh isɨn irav iti.</q1>
<q2>A na inigha dɨpar aghuiba itir danganibar zuima,</q2>
<q2>kɨ dar boroghɨn avughsa iti.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<q2>A uan iziar ekiam bangɨn, a fomɨra mɨkemezɨ moghɨn, a na inigha tuavir aghuibara zui.</q2>
<q1>O God, nɨ na ko iti.</q1>
<q2>Kamaghɨn, kɨ danganir zarimɨn mangɨva ovevemɨn tuavir mɨtarmemɨn mangɨ, egh bizir ikurabar atiatingan kogham.</q2>
<q2>Nɨ uan aghorir sipsipbagh eghuvimɨn suirazɨ,</q2>
<q2>kɨ an gara fo, nɨ na geghuv deragh nan ganam. Kamaghɨn, nan navim bar nan dera.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<q1>Nɨ na bagh daghem gamigha azenara na dafazɨ, nan apaniba bar nan gari.</q1>
<q2>Nɨ nan diazɨ, kɨ iza nɨ ko aperazɨ, nɨ borem isa nan dapanim ginge.</q2>
<q2>Ezɨ nan itarim, bar izɨvagha fasfagha iri.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<q1>Bar guizbangɨra, nɨn arazir aghuim ko apangkuvir arazim,</q1>
<q2>dughiabar zurara na ko ikiam.</q2>
<q2>Eghtɨ kɨ Ikiavɨra Itir Godɨn Dɨpenimɨn ikɨ mamaghɨra ikiam.</q2>
<s1>Ia akam ikaragh: Gumazamizir Ekiamɨn akam baraghiziba, me bar akongegh.</s1>
<par/><goodbreak/>
<ms>2. RIT <rq>1 Ko 15:20-26, 28</rq></ms>
<mr>Akar dapanim: A God Bizibagh Ativamin Dughiam isɨ Afeziam Godɨn dafarim darɨgham, eghtɨ God biziba bar dar dapanimɨn ikiam.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ezɨ guizɨn bizim kamakɨn: God Krais gamizɨma, a ua dɨkafi. An oveaghuezibar faragha dɨkavigha, mati azenimɨn dagher ovɨzir faragha zuim. Kamaghɨn e fo, oveaghueziba ua dɨkavam. Gumazir mam a ovevem gamizɨ, an oto. Ezɨ gumazir igharazim ua dɨkavir arazim gamizɨ, an oto. Ia fo, gumazamiziba Adam ko porogha kamaghɨn an mɨn me bar areme, egha kamaghɨra gumazamiziba Krais ko poro, eghtɨ kamaghɨn an mɨn me bar ua dɨkavigham. Egh me bar vaghvagh uan dughiamra ua dɨkavam. Krais bar men faraghtɨ, eghtɨ a ua izamin dughiam, an adarazi ua dɨkavam.</p>
<p>Eghtɨ nguazir kam gɨvaghamin dughiam otogham. Eghtɨ Krais duar gavgavir gumazamizibagh ativiba ko, nguazir kamɨn garir adariaba ko, aser gavgaviba, a bar me gasɨghasigham. Egh a God Bizibagh Ativamin Dughiam isɨ, God Afeziamɨn dafarim darɨgham. E fo, Krais atrivimɨn ikɨvɨra ikɨ, mangɨtɨ, God an apaniba bar me dɨkabɨragh me isɨ an suemningɨn apengan me arɨghamin dughiamɨn tugham. God dɨkabɨnamin apanir abuananamra kara: ovevem.</p>
<p>Eghtɨ gɨn, biziba bar Kraisɨn apengan ikɨtɨ, eghtɨ Godɨn Otarim uabɨ uabɨ isɨ, Godɨn apengan uabɨ atɨgham. Faraghvɨra God biziba bar da isɨ, Otarimɨn apengan dar arɨgham. Eghtɨ dughiar Otarim uabɨ uabɨ isɨ Godɨn apengan uabɨ atɨghamim, God biziba bar moghɨra dar dapanimɨn ikiam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>God gumazir Ekiamɨn iziamɨn izezim deragh a damu. Atrivir en ovavim Devitɨn ikɨzimɨn otozim, God deragh a damu.</p3>
<p2>Aleluya.</p2>
<ms>GUTNIUS <rq>Mt 25:31-46</rq></ms>
<mr>Akar dapanim: A uan atrivimɨn dabirabim daperagh, egh a me tuiragh bɨzir pumuningɨn me arɨgham, mati sipsipbagh eghuvir gumazim sipsipba tuiragh, sipsipba igharagha da arɨgha, memeba igharagha da arɨsi.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Egha Iesus mɨgɨa ghua kamaghɨn mɨgei, “Gumazibar Otarim, Atrivimɨn mɨn otogh uamategh uan enselba bar me ko izɨva, egh uan atrivir dabirabim daperagham. Eghtɨ nguazimɨn itir gumazamiziba bar izɨva an guamɨn uari akuvagham. Eghtɨ a me tuiragh, egh bɨzir pumuning damuam, mati sipsipbar garir gumazim sipsipba isava, bɨzir mamɨn me amaga, memeba bɨzir mamɨn me amadi. A sipsipba isɨ agharir guvimɨn da amang, egh memeba isɨ agharir ikɨriamɨn amangam. Egh Atrivim kamaghɨn agharir guvimɨn itir gumazamizibav kɨmam, ‘Ia izɨ, nan Afeziam deragh ia damuasa ifonge! Ia izɨva, danganir Afeziam fomɨra ia bagha inabazim inigh, a nguazir kam otozir dughiamɨn a ia bagha danganir kam akɨri. Kɨ faragha mɨtiriam nan azima, ia dagheba na ganɨngi; ezɨ kuarim nan pɨrima, ia dɨpam na ganɨngi; ezɨ kɨ nguibar igharazimɨn gumazimɨn mɨn itima, ia na inigha uan dɨpenimɨn ghu; ezɨ kɨ bibiamra itima, ia korotiaba na ganɨngi; ezɨ kɨ areima, ia nan akurvasi; ezɨ kɨ kalabusɨn itima ia iza nan gari. Kamaghɨn, ia aven izɨ.’</p>
<p>“Eghtɨ gumazamizir aghuiba kamaghɨn a ikaragham, ‘Ekiam, dughiar manamra, mɨtiriam nɨn azima, e dagheba nɨ ganɨngi? Ezɨ dughiar manam, kuarim nɨn pɨrima, e dɨpam nɨ ganɨngi? Ezɨ dughiar manam, nɨ nguibar gumazir igharazimɨn mɨn itima, e nɨ inigha uan dɨpenibar ghue? Ezɨ dughiar manam, nɨ bibiamra itima, e korotiaba nɨ ganɨngi? Ezɨ dughiar manam, nɨ areima, en nɨn akura, o nɨ kalabusɨn itima, e ghua nɨn gani?’</p>
<p>“Eghtɨ Atrivim me ikaragh kamaghɨn me mɨkɨmam, ‘Kɨ guizbangɨra ia mɨgei, arazir ia nan gumazamizir kɨnibagh amiba, ia dar na gami.’</p>
<p>“Egh Atrivim uan agharir ikɨriamɨn itir darasi kamaghɨn me mɨkɨmam, ‘Ia na gitagh! Ia Godɨn anɨngagharimɨn aven itir darazi! Ia mangɨ, avir munger puvatɨzimɨn mangɨ. Avir kam, me Satan uan enselba ko me bagha anetɨzɨma a iti. Kɨ faragha mɨtiriam nan azima, ia daghetam na ganɨngizir puvatɨ; ezɨ kuarim nan pɨrima, ia dɨpatam na ganɨngizir puvatɨ; ezɨ kɨ nguibar igharazimɨn gumazimɨn mɨn itima, ia na inigha uan dɨpenibar ghuzir puvatɨ; ezɨ kɨ bibiamra itima, ia korotiatam na ganɨngizir puvatɨ; ezɨ kɨ areima, ia nan akurazir puvatɨ; ezɨ kɨ kalabusɨn itima, ia ghua nan ganizir puvatɨ. Kamaghɨn, ia na gitagh!’</p>
<p>“Eghtɨ me kamaghɨn a mɨkɨmam, ‘Ekiam, e dughiar manam nɨn gari, mɨtiriam nɨn azi, o kuarim nɨn pɨri, o nɨ nguibar igharazimɨn gumazimɨn mɨn ike, o nɨ bibiamra ike, o nɨ arei, o nɨ kalabusɨn iti, ezɨ e deravɨra nɨ gamizir puvatɨ?’</p>
<p>“Eghtɨ a me ikarvagh kamaghɨn me mɨkɨmam, ‘Kɨ guizbangɨra ia mɨgei, arazir ia gumazamizir kɨnibagh amizir puvatɨziba, ia uaghan arazir kabar na gamizir puvatɨ.’ Eghtɨ gumazamizir kamaghɨn amiziba mangɨ, ivezir kuram iniam, kar mɨzazir gɨvan koghamim. Eghtɨ gumazamizir aghuiba mangɨ, ikɨrɨmɨrir aghuir zurara itim iniam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<vfill/>
<info category="h" value=" " />
<mt>OL BIKPELA</mt>
<mt>PESTODE</mt>
<mt>BILONG</mt>
<mt>YIA</mt>
<vfill/>
<eject/>
<info category="h" value="FEBRUARI 2: OL I BRINGIM JISAS I GO LONG TEMPEL" />
<ms1>FEBRUARI 2: OL I BRINGIM JISAS I GO LONG TEMPEL</ms1>
<ms>1. RIT <rq>Mal 3:1-4</rq></ms>
<mr>Akar dapanim: Ia na buri. Eghtɨ kɨ zuamɨra izɨ uan Dɨpenimɨn ikiam.</mr>
<s1>Akar kam, Godɨn akam inigha izir gumazim Malakai, an osiri.</s1>
<s2>Kar Godɨn Akam.</s2>
<ms>SAM <rq>Sam 24:7-10</rq></ms>
<s1>Ia akam ikaragh: Atrivir Gavgavir Bar Ekiam Itim, uan Dɨpenimɨn aven izam.</s1>
<q1>Ia tiar akaba, ia uari kuighregh!</q1>
<q2>Ia, tiar akar fomɨra itiba, ia bar arokegh.</q2>
<q2>Eghtɨ Atrivir Gavgavir Bar Ekiam Itim aven izam.</q2>
<s1>Ia akam ikaragh: Atrivir Gavgavir Bar Ekiam Itim, uan Dɨpenimɨn aven izam.</s1>
<par/><goodbreak/>
<q1>Atrivir Gavgavir Bar Ekiam Itir kam, a tinara?</q1>
<q2>A Ikiavɨra Itir God uabɨ.</q2>
<q2>A gavgavir bar ekiam ikia uan apanibav sogha me abɨri.</q2>
<s1>Ia akam ikaragh: Atrivir Gavgavir Bar Ekiam Itim, uan Dɨpenimɨn aven izam.</s1>
<par/><goodbreak/>
<q1>Ia tiar akar ekiaba, ia uari kuighregh!</q1>
<q2>Ia, tiar akar fomɨra itiba, ia bar arokegh.</q2>
<q2>Eghtɨ Atrivir Gavgavir Bar Ekiam Itim aven izam.</q2>
<s1>Ia akam ikaragh: Atrivir Gavgavir Bar Ekiam Itim, uan Dɨpenimɨn aven izam.</s1>
<par/><goodbreak/>
<q1>Atrivir Gavgavir Bar Ekiam Itir kam, a tinara?</q1>
<q2>Ikiavɨra Itir Godɨn Bar Gavgaviba Itim,</q2>
<q2>a guizbangɨra Atrivir Gavgavir Bar Ekiam!</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Atrivir Gavgavir Bar Ekiam Itim, uan Dɨpenimɨn aven izam.</s1>
<par/><goodbreak/>
<ms>2. RIT <rq>Hi 2:14-18</rq></ms>
<mr>Akar dapanim: Ezɨ biziba bar, a uan doziba ko buaramizibar mɨraram oto.</mr>
<s1>Akar kam, a Hibrun akɨnafarimɨn aven iti.</s1>
<twocol>
<p>Kamaghɨn amizɨ, borir kaba, me guizbangɨra gumazamizibara. Kamaghɨn Iesus uaghan men mɨn ikia guizɨn gumazimɨn oto. A kamagh sua, an aremegh egh arazir kamɨn a Satan bar a gasɨghasɨgham, a gumazir gumazamizibagh amima me ariaghɨrir gavgavim itim. Gumazamiziba nguazir kamɨn ikiava ovevemɨn atiati. Ezɨ men atiatir kam me ikiagharɨsi. Kamaghɨn amizɨ, Iesus me fɨrasa, bizir kam bagha, a gumazimɨn mɨn otogha egha areme. Guizbangɨra, Iesus ingangarir kam enselbar akurvaghasa a gamizir pu. Puvatɨ. An Abrahamɨn boriba akurvaghasa a gami. Kamaghɨn, a uan doziba ko buaramizibar mɨrara oto. A kamagh sua, a men ofa gamir gumazir ekiabar dapanimɨn ikɨ, egh Godɨn akamɨn gɨn mangɨva apangkuvim gumazamizibar ikɨva Godɨn ingangarim damuva, egh ingangarir kamɨn gumazamizibar arazir kurabar gɨn amangam. Kamaghɨn a gumazamizibar mɨn oto. Ezɨ Satan a gifarasa arazir kuraba bagha a gakaghori, ezɨ an osɨmtɨziba ateri. Kamaghɨn amizɨ, dughiar Satan gumazamizibagh ifaramibar, Iesus men akurvaghamin fofozim iti.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Krais an angazangarim, egh angazangarim isɨ gumazamizir igharazibar anɨngam, egh a iziar ekiam isɨ uan gumazamiziba Israelia me danɨngam.</p3>
<p2>Aleluya.</p2>
<ms>GUTNIUS (Longpela Rit) <rq>Lu 2:22-40</rq></ms>
<mr>Akar dapanim: Nɨ gumazamizibar damazibar me bagha akurvazir bizir kam gami. Ezɨ nɨ en akuragh ua e iniamin bizir kam, kɨ uan damazimɨn an ganigha gɨfa .</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ Moses Osirizir Arazibar mɨn amebam Godɨn damazimɨn zueghamin dughiam otozɨma, Maria ko Josep borim inigha Ekiam danɨngasa Jerusalemɨn zui. Ekiam Moses ganɨngizir arazibar osizirim iti, borir otarir ivariaba me da isɨ ua Ekiam danɨngam. Ezɨ aning Ekiamɨn arazir osiriziba mɨkemezɨ moghɨn, aning ofa damuasa, kuarazir bunbar pumuning, o bunbamɨn mɨn gari kuarazir igiar pumuning inigha izi.</p>
<p>Ezɨ Jerusalemɨn aven gumazir mam, an ziam Simeon, a Godɨn damazimɨn deragha God baghavɨra iti. A Israelɨn gumazamizibar osɨmtɨziba a gɨvamin dughiam bagha mɨzuai iti. Godɨn Duam bizir kam azenarama an akagha gɨfa, a faragh Ekiamɨn Krais (Gumazir God Ua Gumazamiziba Iniasa Mɨsevezim), an an ganighɨva, gɨn aremegham.* Kamaghɨn amizɨma Godɨn Duam nɨghnɨzim a ganɨngizɨma a Godɨn Dɨpenir avɨzimɨn zui. Ezɨ Josep ko Maria Iesus inighava aven iza Ekiamɨn arazir osirizim mɨkemezɨ moghɨn, a damuasa. Ezɨ Simeon Iesus inighava uan dafarimningɨn a ifiraghava Godɨn ziam fa kamaghɨn mɨgei,</p>
<q>“Ekiam, kɨ nɨn ingangarir gumazim.</q>
<q>Eghtɨ nɨn akurvazimɨn angazangarim nɨ Kantrin Igharazibar Gumaziba me danɨngam.</q>
<q2>Egh ziar ekiam Israelbar anɨngam; me nɨn gumazamiziba.</q2>
<q>Ezɨ nɨ gumazamizibar damazibar me bagha akurvazir bizir kam gami.</q>
<q2>Ezɨ nɨ en akuragh ua e iniamin bizir kam, kɨ uan damazimɨn an ganigha gɨfa.</q2>
<q>Kamaghɨn amizɨ, nɨ fomɨra mɨkemezɨ moghɨn nɨ na ateghtɨ kɨ mangɨ,</q>
<q2>navir amɨrɨzimɨn ikiam.”</q2>
<p>Ezɨ borimɨn amebam ko afeziam Simeon an gun mɨkemezir mɨgɨrɨgɨaba baregha aning nɨghnɨzir avɨribagh ami. Ezɨ Simeon ghaze, God bizir aghuiba ia bagh a dar amu, egha Simeon an amebam Maria kamaghɨn a mɨgei, “Borir kam God a ginaba, eghtɨ Israelɨn avɨriba God bagh tugh gavgavigham. Eghtɨ avɨriba iregham. Eghtɨ gumazamiziba bizir an amibar ganɨva akar kurabar dav kɨmam. Kamaghɨn gumazir avɨribar nɨghnɨzir navimɨn aven itiba azenan otivam. Eghtɨ osɨmtɨzir ekiar mam uaghan nɨn mɨkarzimɨn otivam.”</p>
<p>Ezɨ Godɨn akam inigha izir amizir mam iti, an ziam Ana, a Panuelɨn guivim, Aserɨn anabam. A faragha pamɨn itima aningɨn 7 plan azeniba, ezɨ an pam aremezɨma, ezɨ datɨrɨghɨn a bar ghuri. Egha 84 plan azeniba, a odiarimɨn iti. A Godɨn Dɨpenim ataghrazir pu, egha dɨmagariba ko arueba Godɨn ziam fa, egha dagheba ataghragha God ko mɨgei. Egha dughiar kamra a uaghan iza men mɨriamɨn tu. A biziba bagha God mɨnabi. Egha borir kamɨn gun gumazamizir avɨribav gei, me God ua Jerusalemɨn itir gumaziba ko amiziba iniamin dughiam mɨzuai.</p>
<p>Egha Josep ko Maria biziba bar Ekiamɨn arazir osirizim mɨkemezɨ moghɨn dagh amigha gɨvagha, egha uamategha Galilin Distrighɨn aven itir nguibam Nasaretɨn zui. Ezɨ borim aghuiga mɨkarzimɨn gavgafi. Ezɨ fofozir aghuim bar a gizɨfa. Ezɨ bizir aghuiba God a bagha dagh ami.</p>
<s2>Kar, Krais Iesusɨn Akar Aghuim.</s2>
</twocol>
<ms>GUTNIUS (Sotpela Rit) <rq>Lu 2:22-32</rq></ms>
<mr>Akar dapanim: Nɨ gumazamizibar damazibar me bagha akurvazir bizir kam gami. Ezɨ nɨ en akuragh ua e iniamin bizir kam, kɨ uan damazimɨn an ganigha gɨfa.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ Moses Osirizir Arazibar mɨn amebam Godɨn damazimɨn zueghamin dughiam otozɨma, Maria ko Josep borim inigha Ekiam danɨngasa Jerusalemɨn zui. Ekiam Moses ganɨngizir arazibar osizirim iti, borir otarir ivariaba me da isɨ ua Ekiam danɨngam. Ezɨ aning Ekiamɨn arazir osiriziba mɨkemezɨ moghɨn, aning ofa damuasa, kuarazir bunbar pumuning, o bunbamɨn mɨn gari kuarazir igiar pumuning inigha izi.</p>
<p>Ezɨ Jerusalemɨn aven gumazir mam, an ziam Simeon, a Godɨn damazimɨn deragha God baghavɨra iti. A Israelɨn gumazamizibar osɨmtɨziba a gɨvamin dughiam bagha mɨzuai iti. Godɨn Duam bizir kam azenarama an akagha gɨfa, a faragh Ekiamɨn Krais (Gumazir God Ua Gumazamiziba Iniasa Mɨsevezim), an an ganighɨva, gɨn aremegham.* Kamaghɨn amizɨma Godɨn Duam nɨghnɨzim a ganɨngizɨma a Godɨn Dɨpenir avɨzimɨn zui. Ezɨ Josep ko Maria Iesus inighava aven iza Ekiamɨn arazir osirizim mɨkemezɨ moghɨn, a damuasa. Ezɨ Simeon Iesus inighava uan dafarimningɨn a ifiraghava Godɨn ziam fa kamaghɨn mɨgei,</p>
<q>“Ekiam, kɨ nɨn ingangarir gumazim.</q>
<q>Eghtɨ nɨn akurvazimɨn angazangarim nɨ Kantrin Igharazibar Gumaziba me danɨngam.</q>
<q2>Egh ziar ekiam Israelbar anɨngam; me nɨn gumazamiziba.</q2>
<q>Ezɨ nɨ gumazamizibar damazibar me bagha akurvazir bizir kam gami.</q>
<q2>Ezɨ nɨ en akuragh ua e iniamin bizir kam, kɨ uan damazimɨn an ganigha gɨfa.</q2>
<q>Kamaghɨn amizɨ, nɨ fomɨra mɨkemezɨ moghɨn nɨ na ateghtɨ kɨ mangɨ,</q>
<q2>navir amɨrɨzimɨn ikiam.”</q2>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="MAS 19: SANTU JOSEP" />
<ms1>MAS 19: SANTU JOSEP</ms1>
<ms>1. RIT <rq>Sam 7:4-5, 12-14, 16</rq></ms>
<mr>Akar dapanim: Kɨ Devitɨn ikɨzimɨn tav damightɨ an atrivim ikɨ mamaghɨra ikiam.</mr>
<s1>Akar kam, akɨnafarir namba 2 Samuel osirizimɨn aven iti.</s1>
<q2>o kɨ uan namakam gifaragh puram akatam a gasaragham,</q2>
<q2>o kɨ uan apanim arazir kuramɨn purama a damightɨ,</q2>
<q1>nɨ nan apanibar amamangatɨghtɨ, me nan agɨragh nan suiragh.</q1>
<q2>Egh na dɨkabɨragh magirɨ nan mɨkarzim bar a gasɨghasɨkigh, anetɨghtɨ a pura nguazim girɨghɨv ikɨ.</q2>
<q4>(Ighiam gamua an suiam atugha avughsegha ua ighiam gami.)</q4>
<q1>Gumazim uan navim giraghan koghtɨ, God uan mɨdorozir sabam amɨnam.</q1>
<q2>Egh uan barir pim dafagh mɨdorozim bagh mɨzuam ikiam.</q2>
<q1>A gumazir ikurar kabav sueghtɨ me aremeghasa uan mɨdorozir biziba akɨrigha gɨfa.</q1>
<q2>An afuzir aviba itiba, men akuighav iti.</q2>
<b/>
<q1>E gari, gumazir kuram arazir ikuram damuasa uan nɨghnɨzim akɨrigha gɨfa.</q1>
<q2>A zurara ifarava osɨmtɨzir kabagh ami, da otivavɨra iti.</q2>
<q1>Kamaghɨra, osɨmtɨzir an amizim, anarɨrama avaragham.</q1>
<q2>Akam adariba ko, mɨdorozir a igharazi darazi damuasava amiba, da iraghɨrɨgh anarɨram asɨghasɨgham.</q2>
<s2>Kar Godɨn Akam.</s2>
<ms>SAM <rq>Sam 89:2-5, 27-29</rq></ms>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<q1>O Ikiavɨra Itir God, kɨ zurara nɨn apangkuvimɨn gun, gumazamizibav kɨmɨva ongam.</q1>
<q2>Kɨ uan akamɨn, pamten gɨn otivamin boriba me mɨkɨm suam,</q2>
<q2>God e mɨkemezɨ moghɨra, zurara deraghavɨra e gami, egha dughiatamɨn e ataghrazir puvatɨ.</q2>
<q1>Kɨ fo, nɨn apangkuvim a ikia mamaghɨra iti.</q1>
<q2>Nɨ zurara deraghavɨra e gamua dughiatamɨn e ataghrazir puvatɨzir arazir kam,</q2>
<q2>a bar ekevegha overiamɨn mɨn gavgavigha ikia mamaghɨra iti.</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<q1>Nɨ kamaghɨn mɨgɨa ghaze, “Kɨ gumazir mam ginabagha a koma akar gavgavir dɨkɨrɨzim gami.</q1>
<q2>Kɨ uan ingangarir gumazim Devit ko, akar gavgavim gamigha gɨfa.</q2>
<q1>Kɨ kamaghɨn a mɨgɨa ghaze, ‘Nɨn adarazira, zurarama atrivibar otivam.</q1>
<q2>Nɨn adarazir aven atrivitam otogh, ikɨ mamaghɨra ikiam.’<glue width="0.2em" />”</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<q1>A kamagh na mɨkɨm suam, Nɨ nan God nan afeziam.</q1>
<q1>Kɨ David amɨsevezɨ a nan otarir ivariamɨn iti.</q1>
<q2>A nguazimɨn atriviba bar dagh afiragh,</q2>
<q2>men atrivir dapanimɨn ikiam.</q2>
<q1>Kɨ zurara an apangkuv an akurvagh mamaghɨra ikiam.</q1>
<q2>Kɨ a ko Akar Gavgavir Dɨkɨrɨzim damightɨ,</q2>
<q2>akar gavgavir dɨkɨrɨzir kam, gavgavigh ikɨ mamaghɨra ikiam.</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<ms>2. RIT <rq>Ro 4:13, 16-18, 22</rq></ms>
<mr>Akar dapanim: Abraham fozir puvatɨ, God manmaghɨn uan akar dɨkɨrɨzim damightɨ an otivam. Egha a guizbangɨra nɨghnɨzir gavgavim Godɨn iti.</mr>
<s1>Pol Romba bagha osirizir akɨnafarimɨn dɨbobonim.</s1>
<twocol>
<p>Fomɨra God akar dɨkɨrɨzim Abraham ko an gɨn zuir ovaviba me ganɨga ghaze, a nguazir kam me danɨngam. Abraham, Moses Osirizir Arazibar gɨn zuir puvatɨgha, ezɨ God a ko akar dɨkɨrɨzim gami. Puvatɨ, Abraham nɨghnɨzir gavgavim Godɨn itima, kamaghɨn God ghaze, nɨ nan damazimɨn dera. Egha God Abrahamɨn nɨghnɨzir gavgavimɨn ganigha, kamaghɨn a ko akar dɨkɨrɨzim gami.</p>
<p>God kamaghɨn ifonge, a Abrahamɨn gɨn zuir ovavibar apangkuvighɨva akar dɨkɨrɨzim me danɨngam. Kamaghɨn amizɨ, God Abrahamɨn nɨghnɨzir gavgavimɨn ganighava, a gisɨn akar dɨkɨrɨzim Abraham koma a gami. Gumazamizir Moses Osirizir Arazibar gɨn zuibara, bizir kaba inian kogham. Puvatɨ. Tina Abrahamɨn mɨn nɨghnɨzir gavgavim ikɨva me uaghan bizir kaba iniam. Kamaghɨn, Abraham, a bar en afeziam. Kamaghɨn Godɨn Akɨnafarim kamaghɨn mɨgei, “Kɨ nɨ damightɨ nɨ kantrin avɨribar afeziamɨn otogham.” Akar dɨkɨrɨzir kam, God uabɨ a gamizɨ an an damazimɨn gavgafi. Godɨn kamra, Abraham nɨghnɨzir gavgavim an iti. Egha Godɨn kam, a gumazir ovengezibagh amima me ua dɨkafi, egha a pura mɨgeima bizir faragha itir puvatɨziba, da otifi.*</p>
<p>Abraham fozir puvatɨ, God manmaghɨn uan akar dɨkɨrɨzim damightɨ an otivam. Egha a guizbangɨra nɨghnɨzir gavgavim Godɨn ikia, bizir aghuir a fogha iniamiba bagha mɨzuai iti. Egha kamaghɨn a “Kantrin avɨribar afeziamɨn oto.” Godɨn Akɨnafarim mɨkemezɨ moghɨn, “Nɨn ovavir boriba bar avɨrasemegham.”</p>
<p>Kamaghɨn God Abrahamɨn nɨghnɨzir gavgavim a gɨnɨghnɨgha a dɨbora ghaze, a nan damazimɨn dera.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Ekiam, gumazamiziba nɨn dɨpenimɨn ikia, egha zurara nɨn iziam fe, me bar akongegh.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<ms>GUTNIUS <rq>Mt 1:16, 18-21, 24</rq></ms>
<mr>Akar dapanim: Josep dɨkavigha ensel irebamɨn aven a mɨkemezɨ moghɨn, ghua Maria inigha an iti.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Jekop Josepɨn afeziam, a Marian pam.</p>
<p>Ezɨ Maria Iesus bate, ezɨ me ziar kam Krais a gatɨ. A Gumazir God Uam E Iniasa Mɨsevezim.</p>
<p>Krais Iesus otozir eghaghanimra kara, a God Uam e Iniasa Mɨsevezir Gumazim. An amebam Maria, me Josepɨn ikiasa a ginaba. Egha aning tɨghar uaning inigh ikiasava amima, Maria navim asangi. Godɨn Duamra borim a gatɨ. Ezɨma Josep Godɨn damazim derazir gumazim an averara Maria ataghraghasa nɨghnɨsi. An azenimɨn Maria aghumsɨzim a danɨngan aghua. Egha a kamaghɨn nɨghnɨgha itima Ekiamɨn enselɨn mam irebamɨn kamaghɨn a mɨgei, “Josep, nɨ Devitɨn ovavim, nɨ atiatingan markɨ. Nɨ Maria inigh an ikɨ. A navim asangizir borim, a Godɨn Duam da ize. An otarim bateghtɨma, eghtɨ a uan gumazamizibar arazir kuraba gɨn amadagh men akurvagham. Kamaghɨn nɨ ziam Iesus a datɨgh.”*</p>
<p>Ezɨ Josep daguraguimɨn dɨkavigha, Ekiamɨn ensel irebamɨn aven a mɨkemezɨ moghɨn, ghua Maria inigha an iti.</p>
<s2>Kar, Krais Iesusɨn Akar Aghuim.</s2>
</twocol>
<ms>O:</ms>
<ms>GUTNIUS <rq>Lu 2:41-51</rq></ms>
<mr>Akar dapanim: Kɨ nɨn afeziam ko gan navimning nɨ bagha bar oseme, ezɨ ga nɨ buriavɨra iti.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Azeniba zurara Iesusɨn amebam ko afeziam, God Israelbagh Itazir Dughiamɨn Isam bagha Jerusalemɨn zui. Ezɨ an azenir 12 plan otogha, arazim mɨrara me isam bagha zui. Isam gɨvazɨma, an gɨn, an amebam ko afeziam uamategha nguibamɨn zuima, aningɨn otarim Iesus, a Jerusalemra itima aning a gɨfozir puvatɨ. Aning ghaze, a ti uan namakaba ko izi. Egha aruer kamɨn ghuavɨra iti. Egha aning maghɨra uan namakaba koma anababar torimɨn a bagha rui. Egha aning an apizir puvatɨ, egha aning a bagh ruiasa uamategha Jerusalemɨn zui. Dughiar mɨkezimɨn gɨn aning Godɨn Dɨpenimɨn avɨzimɨn an api. A tisabar torimɨn aperaghav iti, egha me baragha azangsɨzibar me gami. Gumazir kaba bar an fofozim ko akar ikarvazir kaba baragha egha dɨgavir kuram gami. Ezɨ an amebam ko afeziam an apigha, egha dɨgavir kuram gami. Egha an amebam kamaghɨn a mɨgei, “Nan otarim, nɨ tizim bagha arazir kurar kamɨn ga gami? Ga nɨ bagha bar osemegha nɨ buri.” Ezɨ a kamaghɨn aningɨn azara, “Gua tizim bagha na buri? Gua ti fozir puvatɨ, kɨ uan Afeziamɨn Dɨpenimɨn aven ikiam?” Ezɨ an aningɨn mɨgeir bizimɨn mɨngarim aning a gɨfozir puvatɨ. Egha a aningɨn akam baregha aning ko Nasaretɨn uaghiri. Ezɨ an amebam bizir kaba baregha dagh nɨghnɨghavɨra iti.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="MAS 25: ENSEL I BRINGIM TOK LONG MARIA" />
<ms1>MAS 25: ENSEL I BRINGIM TOK LONG MARIA</ms1>
<ms>1. RIT <rq>Ais 7:10-14; 8:10</rq></ms>
<mr>Akar dapanim: Amizir igiatam navim aseghɨva otaritam bategham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>Egha Ikiavɨra Itir God, uam akar igharazim isa Ahas ganɨngi. A kamaghɨn Ahas mɨkɨmasa Aisaia mɨkeme, “Nɨ Ikiavɨra Itir God, nɨn God, an azaraghtɨ, an ababanir arazitam akagh. Nɨ ababanir manatamɨn gansɨ ifongegh an azaragh. Egh nɨ ababanir gumaziba ovea ghua itir nguibamɨn tam nɨn akagham, o ababanir overiamɨn ikegh izam, o danganir manam nɨ ifongezim, nɨ puram azaraghtɨ God nɨn akagham.”</p>
<p>Ezɨ Ahas ghaze, “Kɨ mirakelɨn tamɨn gansɨ azangsɨghan kogham. Kɨ Ikiavɨra Itir Godɨn gavgavim ko araziba, dar gan da tuighsɨghan aghua.”</p>
<p>Ezɨ Aisaia an akam ikaragha ghaze, “Ia Atrivim Devitɨn ovavir boriba, ia bar deraghvɨram oragh! Ian araziba gumazamizibagh amima me bar ian amɨra. Eghtɨ ia uaghan nan God, kamaghɨram a damutɨ a ti ian amɨragham, o? Kamaghɨn, Ekiam uabɨ ababanir tam nɨn akagham. Ababanir kam kamakɨn. Amizir igiam navim asegh, otarim bategh, egh iziam Emanuel a datɨgham.”</p>
<q1>God e ko iti. Kamaghɨn amizɨ, bizir ia damuasa nɨghnɨzim,</q1>
<q2>ia a damutɨ, ian tuavim pɨrightɨ, bizir kam otoghan kogham.</q2>
<q2>Ia bizir avɨribav mɨkɨmam, eghtɨ dar dagheba puvatɨgham.</q2>
<s2>Kar Godɨn Akam.</s2>
</twocol>
<ms>SAM <rq>Sam 40:7-11</rq></ms>
<s1>Ia akam ikaragh: Ekiam, kɨ nɨn ifongiamɨn gɨn mangasa ize.</s1>
<q1>Asɨzir e mɨsogha nɨ bagha ofa gamiba ko, bizir aghuir e ofan mɨn isa nɨ ganɨdiba, nɨ dar aghua.</q1>
<q2>Asɨzir e nɨ bagha avimɨn tuazɨ bar isigha mɨghɨrɨziba ko, arazir kuraba gɨn amangamin ofaba, nɨ dar aghua.</q2>
<q2>Nɨn ifongiamra kara, nɨ nan nɨghnɨzim kuightɨ, kɨ nɨn akaba baragh dagh fogh dar gɨn mangam.</q2>
<q1>Kɨ datɨrɨghɨn ghaze, “God, kɨra kara. Fomɨra me nɨn akɨnafarir rɨghizimɨn aven osirizir moghɨn,</q1>
<q2>kɨ datɨrɨghɨn izegha gɨfa.</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<q1>O nan God, kɨ nɨn akar gavgaviba uan navimɨn aven ada arigha,</q1>
<q2>nɨn ifongiamɨn gɨn mangasa bar ifonge.”</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<q1>O Ikiavɨra Itir God, gumazamiziba uari akuva nɨn iziam fer danganimɨn,</q1>
<q2>nɨ en akurazir akar aghuir kam, kɨ an gun me mɨkemegha gɨfa.</q2>
<q2>Nɨ fo, kɨ me mɨkɨm mangɨvɨra ikiam.</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<q1>Nɨ en akuragha ua e inizir bizir aghuir kam, kɨ a modozɨ, a narara itir puvatɨ.</q1>
<q2>Kɨ gumazamiziba uari akuvir danganibar, kamaghɨn mɨgɨa ghaze,</q2>
<q2>zurara en apangkufi, egha mɨkemezɨ moghɨra deragha bizibagh amua, uan nɨghnɨzim gighavkɨrir puvatɨ.</q2>
<s1>Ia akam ikaragh: Devitɨn otarim, a ikɨ mamaghɨra ikiam.</s1>
<par/><goodbreak/>
<ms>2. RIT <rq>Hi 10:4-10</rq></ms>
<mr>Akar dapanim: God, kɨra kara. Fomɨra me nan gun Akɨnafarimɨn aven osirizir moghɨn, kɨ datɨrɨghɨn izegha gɨfa, egha nɨn ifongiamɨn gɨn mangasava ami.</mr>
<s1>Akar kam, a Hibrun akɨnafarimɨn aven iti.</s1>
<twocol>
<p>Bizir kamɨn mɨngarim kamakɨn: bulmakaun apuriba ko memen ghuziba, da arazir kuraba gɨn amadaghan kogham. Bar puvatɨ.</p>
<p>Ezɨ bizir kam bagha, Krais nguazir kamɨn izasava amir dughiamɨn a kamaghɨn Godɨn mɨgɨa ghaze,</p>
<q>“Nɨ guizbangɨra, asɨzibar ghuziba ko bizir ofan mɨn me nɨ ganɨdiba, nɨ bizir kabagh ifongezir puvatɨgha da inian aghua.</q>
<q2>Kamaghɨn nɨ mɨkarzir mam na danɨngasa an ingari.</q2>
<q>Asɨzir me tuazɨ bar isiziba, ko arazir kuraba gɨn amadir ofaba,</q>
<q2>da nɨ gamima nɨ dar agorogem itir puvatɨ.</q2>
<q>Ezɨ kɨ kamaghɨn mɨgei, ‘God, kɨra kara. Fomɨra Moses nan gun Akɨnafarimɨn aven osirizir moghɨn.</q>
<q2>Datɨrɨghɨn kɨ izegha gɨfa, egha nɨn ifongiamɨn gɨn mangasava ami.’<glue width="0.2em" />”</q2>
<p>A faragha ofabav gei, ofan kaba, Moses Osirizir Arazibar amuasa mɨkeme. A kamaghɨn mɨgei, “Nɨ asɨzibar ghuziba ko, bizir me ofan mɨn nɨ ganɨdiba ko, asɨzir ofa gamir dakozimɨn tuezɨ da bar isiziba ko, arazir kuraba gɨn amadir ofaba, nɨ bar dagh ifongezir puvatɨgha da inian aghua.” Egha a gɨn kamaghɨn mɨgei, “God, kɨra kara. Datɨrɨghɨn kɨ izegha gɨfa, egha nɨn ifongiamɨn gɨn mangasava ami.” Kamaghɨn amizɨma God ghaze, ofa gamir arazir ghuriba, da gavgaviba puvatɨghava, gɨfa. Ezɨ ofa gamir arazir igiam, an danganim inigha gavgavim ikia ingari. Krais Iesus a Godɨn ifongiamɨn gɨn ghua, egha dughiar bar vamɨra uabɨ uan mɨkarzim isa ofan mɨn en arazir kuraba bagha God ganɨngi. Ezɨ arazir kamɨn an e gamizɨ, e Godɨn damazimɨn zuegha an gumazamizibar otifi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p3>Lenɨn dughiam:</p3>
<b/>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<p3>Godɨn akam a gumazimɨn mɨn otogha, iza en tongɨn iti. E an iziar ekiam ko gavgavimɨn ganigha gɨfa.</p3>
<p2>Ekiam Krais Iesus, e nɨn iziam fa iziar ekiam nɨ ganɨdi.</p2>
<b/>
<p3>Istan dughiam:</p3>
<b/>
<p2>Aleluya, Aleluya.</p2>
<p3>Godɨn akam a gumazimɨn mɨn otogha, iza en tongɨn iti. E an iziar ekiam ko gavgavimɨn ganigha gɨfa.</p3>
<p2>Aleluya.</p2>
<ms>GUTNIUS <rq>Lu 1:26-38</rq></ms>
<mr>Akar dapanim: Maria, nɨ navim asegh otarim bategham.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Egha Elisabetɨn navir adasem 6 plan iakɨnimɨn otozɨma, God ensel Gebriel Nasaretɨn anemada, Galilin Distrighɨn aven itir nguibam. Ezɨ ensel ghua, guivir igiar gumazitam koma akuizir puvatɨzim, an ziam Maria, me gumazim Josepɨn ikiasa a ginaba. Josep, an Atrivim Devitɨn ovavimra. Ensel a bagha ghuava kamaghɨn a mɨgei, “Dughiar aghuarim Maria. Ekiam nɨ gifongegha deravɨra nɨ gamua egha nɨ ko iti.” Ezɨ Maria an akam baregha dɨgavir kuram gamigha pura nɨghnɨsi, “Kar akar manmaghɨn amizim?”</p>
<p>Ezɨ ensel kamaghɨn a mɨgɨa ghaze, “Maria, nɨ atiatingan markɨ, God bar nɨ gifuegha nɨ ko iti. Nɨ oragh, nɨ navim asegh otarim bateghɨva, ziar kam Iesus, a datɨgh. A ziar ekiam ikɨtɨ, me suam, kar Godɨn bar pɨn itimɨn otarim. Eghtɨ God a damightɨ, a uan ovavim, Atrivim Devitɨn mɨn ikiam. Eghtɨ a Jekopɨn adarazir atrivimɨn ikɨvɨra ikiam. Eghtɨ a bizibagh ativamin dughiar kam gɨvaghan kogham.” Ezɨma Maria kamaghɨn enselɨn azara, “Kɨ guivir igiar patamɨn itir puvatɨzim. Ezɨma bizir kam manmaghɨn na batogham?” Ezɨ ensel an akam ikaragha kamaghɨn mɨgei, “Godɨn Duam nɨ bagh izeghtɨ bar pɨn itir Godɨn gavgavim nɨ avaragham. Eghtɨ borim Godɨn damazimɨn zueghtɨ me Godɨn Otarim a darɨgham. Bizitam Godɨn aven kozir puvatɨ. Nɨn anabam Elisabet, a ghurigha, egha uaghan navim adai. Me ghaze, an navim asangan kogham, ezɨ an navir adasem datɨrɨghɨn iakɨnir 6 plan tu.” Ezɨ Maria kamaghɨn ensel ikara, “Kɨ Godɨn ingangarir amizim. Nɨ mɨkemezir moghɨra God bizibar na damu.” Ezɨ ensel anetegha ghu.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="JUN 24: ELISABET I KARIM JON BILONG BAPTAIS" />
<ms1>JUN 24: ELISABET I KARIM JON BILONG BAPTAIS</ms1>
<ms2>VIJIL MISA (JUN 23)</ms2>
<ms>1. RIT <rq>Jer 1:4-10</rq></ms>
<mr>Akar dapanim: Kɨ tɨghar amebamɨn navir averiamɨn nɨn ingaramin dughiam, kɨ nɨ gɨfogha nɨ amɨsefe.</mr>
<s1>Akar kam, Godɨn akam inigha izir gumazim Jeremaia, an osiri.</s1>
<twocol>
<p>Kɨ Jeremaia, Ikiavɨra Itir God, kamaghɨn na mɨgɨa ghaze, “Kɨ tɨghar nɨn amebamɨn navir averiamɨn aven nɨn ingaramin dughiam, kɨ nɨ gɨfogha gɨfa. Egha nɨn amebam tɨghar nɨ batamin dughiamɨn, kɨ akam inigha izir ingangarim kantribar tongɨn a damuasa nɨ amɨsefe.”</p>
<p>Ezɨ kɨ Ikiavɨra Itir God, na God, kɨ kamaghɨn an akam ikara, “Ti puvatɨgham. Kɨ gumazir bar igiam, egha akam kurir arazibagh fozir puvatɨ.” Ezɨ Ikiavɨra Itir God, kamaghɨn na mɨgei, “Nɨ kamaghɨn mɨkɨman markɨ suam, kɨ gumazir bar igiam. Egh gumazamizir manmaghɨra gariba kɨ me bagh nɨ amadagham, nɨ me bagh pura mangɨ. Egh akar kɨ bar nɨ mɨkemeziba, nɨ dar gun me mɨkɨm. Kɨ Ikiavɨra Itir God, kɨ mɨkemegha gɨfa, “ Kɨ nɨ ko ikɨ egh nɨ geghuvam. Kamaghɨn, nɨ men atiatingan markɨ.”</p>
<p>Egha Ikiavɨra Itir God, uan dafarim isa nan akam gatɨgha, kamaghɨn mɨgei, “Nɨ oragh. Kɨ datɨrɨghɨn uan akaba isa nɨn akam garɨsi, eghtɨ nɨ dar gun mɨkɨmam. Ezɨ datɨrɨghɨn dughiar kamɨn, kɨ kantrin avɨribar gumazamizibar ganamin gavgavim nɨ ganɨdi. Eghtɨ nɨ biziba asirarɨgh dagh asɨghasɨgh, biziba aɨpɨrarɨgh da akuntɨ da irɨtɨ, nɨ bizibagh asɨghasɨgh da dɨkabɨnam, egh nɨ uam adar amutɨ da temebar mɨn dɨkav uam aghung mavanangam.</p>
<s2>Kar Godɨn Akam.</s2>
</twocol>
<ms>SAM <rq>Sam 71:1-6, 15, 17</rq></ms>
<s1>Ia akam ikaragh: Nan amebam na batezɨ dughiamra, nɨ na geghuva deragha nan gara iza datɨrɨkɨn.</s1>
<q1>O Ikiavɨra Itir God, kɨ nɨ ko ikɨtɨ, nɨ na geghuv na avaragh nan gantɨ,</q1>
<q2>gumazir kuraba na gasɨghasɨghtɨ kɨ aghumsɨghan kogham.</q2>
<q2>Nɨ me ateghtɨ, me na abɨnan markɨ.</q2>
<q1>Nɨn araziba da bar dera, egha zue.</q1>
<q2>Kamaghɨn, nɨ nan akuragh nan apanibar dafaribar ua na inigh.</q2>
<q2>Kɨ nɨ ko mɨgeir mɨgɨrɨgɨaba, nɨ da baregh ua na inigh.</q2>
<s1>Ia akam ikaragh: Nan amebam na batezɨ dughiamra, nɨ na geghuva deragha nan gara iza datɨrɨkɨn.</s1>
<par/><goodbreak/>
<q1>Nɨ dɨpenir gavgavimɨn mɨn ikia, na modo.</q1>
<q2>Egha dɨvazir gavgavimɨn mɨn ikia, akurvazim na ganɨdi.</q2>
<q2>Kɨ nɨrarama aven ikɨ, egh modogh ikiam.</q2>
<q2>Nɨrara deragh na geghuv nan gantɨ, kɨ deragh ikiam.</q2>
<q1>Nan God, nɨ gumazir kurabar dafarimɨn ua na ini.</q1>
<q2>Me arazir kuraba amuasa bar gavgafi.</q2>
<s1>Ia akam ikaragh: Nan amebam na batezɨ dughiamra, nɨ na geghuva deragha nan gara iza datɨrɨkɨn.</s1>
<par/><goodbreak/>
<q1>Ekiam, kɨ nɨghnɨzir gavgavim nɨn iti.</q1>
<q2>Kɨ fomɨra uan igiamra ikia, nɨghnɨzir gavgavim Ikiavɨra Itir God, nɨn ikia,</q2>
<q2>datɨrɨghɨn ikia kamaghɨra iti.</q2>
<q1>Nan ikɨrɨmɨrir kɨ itir kam, kɨ nɨn agharimra iti.</q1>
<q2>Nan amebam na batezɨ dughiamra, nɨ na geghuva deragha nan gara iza datɨrɨkɨn.</q2>
<q2>Kamaghɨn, kɨ nɨn ziam zuraram a fam.</q2>
<s1>Ia akam ikaragh: Nan amebam na batezɨ dughiamra, nɨ na geghuva deragha nan gara iza datɨrɨkɨn.</s1>
<par/><goodbreak/>
<q1>Kɨ gumazamiziba nɨn arazir aghuimɨn me mɨkɨmam.</q1>
<q2>Bizir aghuir nɨ amir kaba dar dɨboboniba, kɨ deragha dagh fozir puvatɨ.</q2>
<q2>Nɨ ua na inizir arazir kam, kɨ dughiabar an gun zurara me mɨkɨmam.</q2>
<q1>O God, kɨ igiamra ikia iza datɨrɨghɨn, nɨ nan sure gami.</q1>
<q2>Ezɨ bizir aghuir nɨ amir kaba, kɨ dughiar kamɨn dar gun mɨkɨmvɨra ikiam.</q2>
<s1>Ia akam ikaragh: Nan amebam na batezɨ dughiamra, nɨ na geghuva deragha nan gara iza datɨrɨkɨn.</s1>
<par/><goodbreak/>
<ms>2. RIT <rq>1 Pi 1:8-12</rq></ms>
<mr>Akar dapanim: Fomɨra Godɨn akam inigha izir gumaziba akar kamɨn mɨngarim baghava pamtem ingarava bar deravɨrama a buri.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Ezɨ ia an ganizir puvatɨ, egha ia a gɨfuegha uan naviba isa a ganɨngi. Ezɨ datɨrɨghɨn ia an gari puvatɨ, egha ia nɨghnɨzir gavgavim an ikia egha bar akonge. Agoroger kam a nguazir kamɨn bizir maba bar dagh afira, e a mɨkɨmamin akabagh asa. Ezɨ ian nɨghnɨzir gavgavimɨn mɨngarim a kamakɨn, God ian akurvasi. Ezɨ ia an akurvazim isi.</p>
<p>Akurvazir kamra, fomɨra Godɨn akam inigha izir gumaziba an gun mɨkeme. Me ghaze, God ian apangkuvighɨva ian akurvagham. Egha me akar kamɨn mɨngarim baghava pamtem ingarava bar deravɨrama a buri. Egha me pura dughiam bagha gari, a manadozoghɨn otogham, egh a manmaghɨn izam. Kraisɨn Duam men aven ikiava me mɨgɨa ghaze, Krais faragh mɨzazim inighɨva, eghtɨ bizir aghuarir avɨriba gɨn otivam. God kamaghɨn men aka, me uari bagha ingarir puvatɨ, me ia bagha ingari. Ezɨ God uan nguibamɨn uan Duam anemadazɨma a izaghɨrɨ, ezɨ Godɨn Duamɨn gavgavimɨn gumazir akar aghuim akuriba God amizir bizibar gun ia mɨgei. Ezɨ enselba uaghan bizir kabagh foghasa bar ifonge.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Jon angazangarir kam bagha akam akuri, eghtɨ gumazamiziba nɨghnɨzir gavgavim ikɨ, egh Ekiam ua izamin dughiam bagh uari arɨgham.</p3>
<p2>Aleluya.</p2>
<ms>GUTNIUS Lu 1: 5-17</ms>
<mr>Akar dapanim: Nɨn amuim Elisabet otarim bategham. Eghtɨ nɨ ziar kam, Jon a datɨgh.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<s2>Kar, Krais Iesusɨn Akar Aghuim.</s2>
<ms2>MISA LONG DE</ms2>
<ms>1. RIT <rq>Ais 49:1-6</rq></ms>
<mr>Akar dapanim: Kɨ nɨ damightɨ nɨ kantrin igharazibar gumaziba bagh angazangarimɨn mɨn ikiam.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Ia gumazamizir ongarir mɨriamɨn itiba ko, saghon itir kantriba, ia nan akam baragh.</q1>
<q2>Nan amebam tɨghar na batamin dughiam,</q2>
<q3>Ikiavɨra Itir God, na amɨsevegha gɨvagha iziam na gatɨ.</q3>
<q1>Egha a nan akatorim gamizɨ, nan mɨgɨrɨgɨaba deravɨram otiva,</q1>
<q2>mati mɨdorozir sabar bar ghumtɨzim gumazamizibar navibagh inivam.</q2>
<q2>Ezɨ a uan agharim isa deravɨra na avaragha na geghuvima, kɨ an aven modo.</q2>
<q1>A barir aghuir ghumtɨzimɨn mɨn na akɨrigha na isa danganir uan piba arɨzimɨn na modo, ezɨ kɨ an ingangarim damuasa mɨzua iti.</q1>
<q1>Egha a kamaghɨn na mɨgei,</q1>
<q2>“Israel, nɨ nan ingangarir gumazim,</q2>
<q2>nɨ bangɨn, kɨ uan gavgavim ko ziar ekiam isɨ gumazamiziba bar men akagham.”</q2>
<q1>Ezɨ kɨ kamaghɨn uabɨra uabɨ mɨgɨa ghaze,</q1>
<q2>“Kɨ bar puvɨra ingangaribagh ami, ezɨ nan gavgaviba pura gefi.</q2>
<q2>Ezɨ ingangarir kɨ amir kabar daghetam otozir puvatɨ.</q2>
<q1>Guizbangɨra, kɨ pura ingangarir kabagh amir puvatɨ, kɨ Ikiavɨra Itir God bagha dagh ami.</q1>
<q2>Ingangarir kɨ amir kabar ivezim, nan God a isɨ na danɨngam.”</q2>
<q1>Nan amebam tɨghar na batamin dughiamɨn, Ikiavɨra Itir God Jekopɨn adarasi, Israelia, a men aku uam a bagh izasa, na amɨsefe.</q1>
<q2>Kamaghɨn, nan God, ziar ekiam na ganigha, gavgavim na ganɨngi.</q2>
<q1>Ezɨ Ikiavɨra Itir God kamaghɨn na mɨgei.</q1>
<q1>A ghaze, “Kɨ faragha ingangarir kam nɨ ganɨga ghaze,</q1>
<q2>Nɨ, Jekopɨn adarasi, Israelia, me ikɨsɨ, nɨ gavgavim me danɨng ua me inigh izɨ.</q2>
<q2>Guizbangɨra ingangarir kam mong sufi.</q2>
<q1>Ezɨ kɨ datɨrɨghɨn ingangarir ekiam nɨ danɨng, egh nɨ damightɨ nɨ kantrin igharazibar gumaziba bagh angazangarimɨn mɨn ikiam.</q1>
<q2>Eghtɨ kɨ nguazir kamɨn itir gumazamiziba bar men akurvagh ua me iniam.”</q2>
<s2>Kar Godɨn Akam.</s2>
</twocol>
<ms>SAM <rq>Sam 139:1-3, 13-15</rq></ms>
<s1>Ia akam ikaragh: Kɨ uan nivafɨzir aghuim bagha nɨ mɨnabi.</s1>
<q1>O Ikiavɨra Itir God,</q1>
<q2>nɨ nan navim tuisigha gɨvagha na gɨfo.</q2>
<q1>Nɨ nan saghon ikia nan nɨghnɨziba ko,</q1>
<q2>kɨ amir biziba ko, kɨ apia dɨkavir araziba, nɨ bar dagh fo.</q2>
<q1>Nɨ nan gari kɨ ingari, o kɨ akui,</q1>
<q2>kɨ amir araziba, nɨ bar dagh fo.</q2>
<s1>Ia akam ikaragh: Kɨ uan nivafɨzir aghuim bagha nɨ mɨnabi.</s1>
<par/><goodbreak/>
<q1>Guizbangɨra, nɨ nan mɨkarzimɨn ingarir dughiam,</q1>
<q2>nɨ nan amebamɨn navir averiamɨn aven bar nan ingarizɨ,</q2>
<q2>nan mɨkarzim bar moghɨra iti. Nɨ nan mɨkarzimɨn ingari,</q2>
<q2>ezɨ nan mɨkarzim bar deragha igharagha gari. Kamaghɨn kɨ nɨn ziam fe.</q2>
<s1>Ia akam ikaragh: Kɨ uan nivafɨzir aghuim bagha nɨ mɨnabi.</s1>
<par/><goodbreak/>
<q1>Bizir nɨ ingariziba, da bar dera, ezɨ kɨ guizbangɨra uan navir averiamɨn aven</q1>
<q2>bizir kabagh nɨghnɨgha dagh fo. Kɨ uan amebamɨn navir averiamɨn aven modoghav ikia nɨmɨram irivima,</q2>
<q2>nɨ nan agharibar garima da ekɨva uari isavsuiki.</q2>
<s1>Ia akam ikaragh: Kɨ uan nivafɨzir aghuim bagha nɨ mɨnabi.</s1>
<par/><goodbreak/>
<ms>2. RIT <rq>Ap 13:22-26</rq></ms>
<mr>Akar dapanim: Krais izamin dughiam, Jon an gun mɨkemegha gɨfa.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>God Sol agɨvaghava, Devit amɨsevezɨma an an danganim inighava atrivimɨn oto. Ezɨma a Devitɨn gun me mɨgei, ‘Kɨ Devitɨn gani, Jesin otarim, gumazir kɨ bar ifongezim, a bar bizir kɨ ifongezibar amuam.’</p>
<p>God fomɨra akam akɨrɨzir moghɨn, God gumazir mam amadazɨ a Israelɨn ize. A Iesus, Devitɨn ovavir mam, en Akurvazir Gumazim.</p>
<p>Iesus tɨghar izamin dughiamɨn, Jon faragha izava navibagh iraghamin akam ko rurumɨn akamɨn Israelɨn gumazibav gei. Jonɨn ingangarir dughiam gɨvasava amima, a kamaghɨn me mɨgei, ‘Ia ghaze, kɨ tina? Kɨ gumazir ia mɨzuaim puvatɨ. A nan gɨn izi. Kɨ an dagarir asuabar beniba fɨran kogham. Kɨ gumazir kɨnim.’</p>
<p>“Aveghbuaba, ia Abrahamɨn igiaba, koma ia God gɨfuegha an apengan itir Kantrin Igharazibar Gumaziba, e bagha, God uam e iniasava mɨgɨrɨgɨar kam amadazɨma a ize.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Nɨ borim, me gɨn nɨ dɨpon suam, nɨ Godɨn bar pɨn itimɨn akam inigha izir gumazim.</p3>
<p2>Aleluya.</p2>
<ms>GUTNIUS <rq>Lu 1:57-66, 80</rq></ms>
<mr>Akar dapanim: An ziam, Jon.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨma Elisabet otamin dughiam otozɨma, an otarim bate. An boroghɨra itir darasi koma an anababa kamaghɨn oraki, Ekiam an apangkuvigha bizir aghuim a gamizɨma, me a ko bar akonge. Ezɨ an 7 plan dughiaba gɨvazɨma, me borimɨn mɨkarzir mogomem aghorasa izi. Egha me an afeziamɨn ziam Sekaraia a darɨghasa. Ezɨma an amebam kamaghɨn me mɨgei, “Puvatɨ! E Jon a darɨgham.” Ezɨ me kamaghɨn a mɨgei, “Nɨn anabatam ziar katam itir puvatɨ.” Egha me dafarimra an afeziamɨn azangsɨsi, a ziar manatam uan otarim darɨgham. Egha Sekaraia an ziam osirasa biziba bagha dafaribara men azangsɨsi. Egha kamaghɨn osiri, “An ziam Jon.” Ezɨma me kamaghɨn ganigha bar aguaghfa. Ezɨma an akam zuamɨra kuiaghrɨzɨma an mɨzem fɨriaghrɨzɨma, a maghɨra mɨgɨava Godɨn ziam fe. Ezɨma an boroghɨn itir darazi kamaghɨn ganigha, bar atiatingi. Ezɨma Judian Distrighɨn itir nguibar mɨghsɨabar itibar gumaziba bizir otivizir kaba baregha dar gun uariv gei. Ezɨ Ekiamɨn gavgavim borir kam ko iti. Ezɨma me bar moghɨra bizir kam baregha, a gɨnɨghnɨgha a bagha azangsɨsi, “Borir kam bar manmaghɨram otogham?”</p>
<p>Ezɨma Jon gɨn aghuiga gɨvazɨma an duam uaghan aghua gavgafi. Egha a Judian nguazir gumaziba puvatɨzimɨn iti, egha ghua an azenim girɨgha Israelɨn gumazibar damazimɨn oto.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="JUN 29: SANTU PITA TUPELA POL" />
<ms1>JUN 29: SANTU PITA TUPELA POL</ms1>
<ms2>VIJIL MISA (Sarere)</ms2>
<ms>1. RIT <rq>Ap 3:1-10</rq></ms>
<mr>Akar dapanim: Kɨ itir bizim, kɨ nɨ danɨngasa. Eghtɨ Nasaretɨn gumazim Krais Iesus, an ziamɨn, nɨ daru.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Dughiar mam aruem 3 kloghɨn tu, kar Judaba God ko mɨgeir dughiam. Dughiar kamra Pita ko Jon Godɨn Dɨpenimɨn zui. Ezɨ gumazir navimɨn averara suem ikuvizir mam iti. Ezɨ gumaziba anetera ghua Godɨn Dɨpenimɨn tiar akar mamɨn anerɨsi. Tiar akar kamɨn ziam, Aghuim. A kagh ikiava dagɨaba bagha gumazamizir Godɨn Dɨpenimɨn aven zuiba me ginge. Ezɨ a gari Pita ko Jon aven mangasa izima a dagɨaba bagha aning ginge. Ezɨ Pita bar anarɨra gari, ezɨ Jon uakan. Egha Pita ghaze, “Nɨ kagh gan ganigh!” Ezɨ gumazim bizitam iniasa nɨghnɨgha, aningra gari.</p>
<p>Ezɨ Pita kamaghɨn mɨgei, “Kɨ dagɨaba puvatɨ. Kɨ itir bizim, kɨ nɨ danɨngasa. Eghtɨ, Nasaretɨn gumazim Krais Iesus, an ziamɨn, nɨ daru!” Egha Pita an agharir guvimɨn suiraghava, a ghufe. Ezɨ an duiavaniba ko dagariba zuamɨra gavgafi. Ezɨ a dɨkava uabɨ ekunigha maghɨram arui. Egha a Pita ko Jon sarama Godɨn Dɨpenir avɨzibar aven ghuava, aruava, egha pɨn uabɨ ekurava, eghava Godɨn ziam fe. Ezɨma gumazamiziba bar an garima an aruava Godɨn ziam fema, ezɨ me an ganigha a gɨfogha ghaze, gumazir kamra Godɨn Dɨpenimɨn tiar akar ziam, tiar akar Aghuimɨn apiav ikiava, dagɨaba bagha gumazamizibagh inge. Egha me dɨgavir kuram gamigha pura nɨghnɨsi, manmaghɨn amizir bizim kav bato.</p>
<s2>Kar Godɨn Akam.</s2>
</twocol>
<ms>SAM <rq>Sam 19:2-5</rq></ms>
<s1>Ia akam ikaragh: Aningɨn eghaghaniba ghuzɨ, nguazir kamɨn itir danganibar gumazamiziba bar da barasi.</s1>
<q1>Overiam Godɨn gavgavir ekiam ko iziar ekiam en akakasi.</q1>
<q2>Bar guizbangɨra, bizir pɨn itiba, da an gun e geghara ghaze,</q2>
<q2>a bar deragha biziba bar dar ingari.</q2>
<q1>Arueba dughiabar zurara sɨgha gara, bizir kamɨn gun mɨgei.</q1>
<q2>Ezɨ dɨmagariba uaghan bizir kamɨn en akakagha ghuavɨra iti.</q2>
<s1>Ia akam ikaragh: Aningɨn eghaghaniba ghuzɨ, nguazir kamɨn itir danganibar gumazamiziba bar da barasi.</s1>
<par/><goodbreak/>
<q1>Aruem ko dɨmagarim mɨkɨmamin akaba puvatɨgha, mɨgeir puvatɨ.</q1>
<q2>E aningɨn mɨgɨrɨgɨataba barazir puvatɨ.</q2>
<q1>Ezɨ e aruem ko dɨmagarimɨn gara fofoziba isi.</q1>
<q2>Nguazir kamɨn itir danganibar gumazamiziba bar aningɨn eghaghaniba barasi.</q2>
<s1>Ia akam ikaragh: Aningɨn eghaghaniba ghuzɨ, nguazir kamɨn itir danganibar gumazamiziba bar da barasi.</s1>
<par/><goodbreak/>
<ms>2. RIT <rq>Ga 1:11-20</rq></ms>
<mr>Akar dapanim: Nan amebam tɨghar na batamin dughiamɨn God aposelɨn ikiasa na ginaba. Egha a nan apangkuvigha ingangarir kam damuasa nan dia.</mr>
<s1>Pol Galesiaba bagha osirizir akɨnafarimɨn dɨbobonim.</s1>
<twocol>
<p>Nan adarasi, kɨ guizbangɨra ia mɨgei. Kɨ ti pura gumazitamɨn akam ia mɨkɨnizɨ ia anetegha akar igharazimɨn gɨn zui, ezɨ kɨ ti dɨgavir kuram gamighan koghai. Ezɨ gumazitam akar aghuir kam na ganɨngizir puvatɨ. Egha gumazitam akar kam nan sure gamizir puvatɨ. Krais Iesus uabɨ akar aghuir kam nan akazɨ kɨ a gɨfo. Kamaghɨn ia foghasa, kɨ ia mɨgei, akar aghuir kɨ ia mɨkɨnizim, kar puram akar gumazitamɨn akamɨn otozir puvatɨzim.</p>
<p>Kɨ eghaghanitam ia damutɨ ia fogh suam, bizir kɨ mɨgeir kaba da guizbangɨra. Nan Judan ovavibar araziba ikɨvɨra ikiasa, kamaghɨn kɨ pamtem dar gɨn zui. Kɨ Judabar araziba bar dar gɨn ghua, egha kamaghɨn kɨ Judan igiar na ko aghungizibagh afira. Kamaghɨn kɨ Kraisɨn adarazigh asɨghasɨghasa osɨmtɨziba me garɨsi. Kɨ Judabar arazibar gɨn ghua arazir kam gamizɨ, ia a baraki. (Ia fo, dughiar kam kɨ nɨghnɨzir gavgavim Iesusɨn akar aghuimɨn itir puvatɨgha, egha arazir kabagh ami.) Nan amebam tɨghar na batamin dughiamɨn God aposelɨn ikiasa na ginaba. Egha gɨn a nan apangkuvigha ingangarir kam damuasa nan dia. Egha kamaghɨn mɨgɨa ghaze, nɨ nan otarimɨn akar aghuimɨn gun Kantrin Igharazibar Gumazibav kɨnasa, kɨ ifonge. Bizir kam bagha a uan otarim nan akaghasa ifonge. Egha kɨ maghɨra akar aghuim gumazibav kɨnasa egha ua tavɨn azarazir puvatɨ. Dughiar kam kɨ aposelɨn faragha ingariba bagha Jerusalemɨn nguibar ekiamɨn ghuavanabozir puvatɨ. Kɨ maghɨra Arebian kantrin ghugha egha gɨn uamategha Damaskusɨn nguibar ekiamɨn ghu.</p>
<p>Egha gɨn azenir pumuning ko mɨkezim gɨvazɨma, kɨ Pita gɨfoghɨva a ko mɨkɨmasa Jerusalemɨn nguibar ekiamɨn ghuavanabo. Kɨ ghugha 15 plan dughiabar a ko ike. Dughiar kam kɨ Ekiamɨn dozim, Jemsra gani. Egha kɨ aposelɨn igharazitam uam an ganizir puvatɨ. Ia oregh fogh suam nguazimɨn gumazitam akar aghuir kɨ ia mɨkɨnizir kamɨn na mɨkemezir puvatɨ. Kamaghɨn ia fogh suam, eghaghanir kɨ eghara akɨnafarimɨn osirir kamnagh, a guizbangɨra. God fo.</p>
<s2>Kar, Krais Iesusɨn Akar Aghuim.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam, nɨ biziba bar dagh fo. Ezɨ kɨ nɨ gifonge.</p3>
<p2>Aleluya.</p2>
<ms>GUTNIUS <rq>Jo 21:1, 15-19</rq></ms>
<mr>Akar dapanim: Nɨ nan gumazamiziba sipsipbar mɨn men akuragh deraghvɨra men gan.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ dughiar maba gɨvazɨma Iesus ua uan suren gumaziba Galilin dɨpamɨn boroghɨra uabɨ isa men aka. Galilin dɨpamɨn ziar mam Taiberiasɨn dɨpam. Bizir kam kamaghɨn oto.</p>
<p>Iesus uan suren gumaziba ko amegha gɨvazɨma, Iesus kamaghɨn Saimon Pitan azai, “Saimon, Jonɨn otarim, nɨ ti bar na gifonge, egha nɨ na gifongezir arazir kam, a gumazir kaba na gifongezir arazibagh afira?”</p>
<p>Ezɨ Pita ghaze, “Are, Ekiam, nɨ fo, kɨ nɨ gifonge.”</p>
<p>Ezɨ Iesus a mɨgei, “Nɨ nan gumazamiziba sipsipɨn nguzibar mɨn men akuragh deraghvɨra men gan.”* Ezɨ Iesus uam an azara, “Saimon, Jonɨn otarim, nɨ ti na gifonge?”</p>
<p>Ezɨ Pita a ikara, “Are, Ekiam, nɨ fo, kɨ nɨ gifonge.”</p>
<p>Ezɨ Iesus a mɨgei, “Nɨ nan gumazamiziba sipsipbar mɨn men akuragh deraghvɨra men gan.”* Egha dughiar mɨkezimɨn uam an azara, “Saimon, Jonɨn otarim, nɨ ti na gifonge?”</p>
<p>Ezɨ Pita Iesus baseme, a dughiar mɨkezim uam an azara ghaze, nɨ ti na gifonge? Ezɨ a kamaghɨn Iesus mɨgei, “Ekiam, nɨ bar bizibagh fo. Nɨ fo, kɨ nɨ gifonge.”</p>
<p>Ezɨ Iesus kamaghɨn a mɨgei, “Nɨ nan gumazamiziba sipsipbar mɨn men akuragh deraghvɨra men gan.* Kɨ guizbangɨra nɨ mɨgei, nɨ fomɨra igiamra ikia, nɨ uabɨ letiam uan ivariam ikegha egha danganir nɨ mangasa ifongezibagh arui. Ezɨ nɨ ghurighamin dughiam, nɨ uan agharimning feghtɨ, eghtɨ gumazir igharazim nɨ gikegh nɨ inighɨva danganir nɨ mangasa ifongezir puvatɨzimɨn mangam.” (Iesus mɨgɨrɨgɨar kam mɨgɨa kamaghɨn Pitan aka, a tuavir manamɨn aremegh ziar ekiam God danɨngam.) Egha a kamaghɨn Pita mɨgei, “Nɨ nan gɨn izɨ.”</p>
<s2>Kar, Krais Iesusɨn Akar Aghuim.</s2>
</twocol>
<ms2>MISA LONG DE</ms2>
<ms>1. RIT <rq>Ap 12:1-11</rq></ms>
<mr>Akar dapanim: Kɨ datɨrɨghɨn guizbangɨra fo, Ekiam uan ensel amadazɨma a izegha Herotɨn agharim da nan akura.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Dughiar kamɨn Atrivim Herot Kraisɨn adarazir marazir suigha me gasɨghasɨghasa.* Egha a mɨgeima, me Jonɨn aveghbuam Jems mɨdorozir sabamɨn a mɨsoghezɨma, an areme. Ezɨ Herot garima, an amizir arazir kam, Judaba a gifonge, kamaghɨn amizɨma, a uaghan Pita isa kalabus gatɨ. Herot Yis puvatɨzir Bretɨn Isamin Dughiamɨn bizir kam gami. A Pitan suiraghava a isa kalabus gatɨ. Egha a isa mɨdorozir gumazir 4 plan okuruabar agharim gatɨ. Ezɨ me dughiaba isa vaghvagha an gari. Egha 4 plan okuruar kabanang, me dar vaghvagha 4 plan gumaziba inizɨma me an gari. Herot, God Israelbagh Itazir Dughiamɨn Isar Ekiar kam gɨvaghtɨma, a Pita isɨ gumazamizir avɨribar damazimɨn a kot darɨghasa. Ezɨ Pita kalabusɨn dɨpenimɨn aven itima Kraisɨn adarasi uan navir averiabar a bagha puvɨra God ko mɨgɨavɨra iti.</p>
<p>Egha Herot Pita inigh kot bagh mangasa dughiar mam dɨboro. Ezɨ dɨmagarir kamɨn, amɨnim tɨghar tiam, me senɨn pumuningɨn a ikezɨma a mɨdorozir gumazir pumuningɨn tongɨn akui. Ezɨ mɨdorozir gumazir igharazir maba kalabuziar dɨpenimɨn a bagha gara tiar akamɨn iti. Ezɨ zuamɨra Ekiamɨn ensel otozɨma, an angazangarim kalabuziar dɨpenimɨn aven sira. Egha ensel Pitan ivim a mɨsuegha a gaghura kamaghɨn mɨgei, “Nɨ zuamɨra dɨkafigh!” Ezɨma senɨn an agharimning gikezimning fɨriaghrɨgha nguazim girɨ.</p>
<p>Ezɨ ensel a mɨgei, “Korotiam arughɨva, egh dagarir asuabar aghuigh.” Ezɨ Pita kamaghɨn amigha gɨvazɨ ensel a mɨgei, “Nɨ uan korotiar ruarim arugh nan gɨn izɨ.” Ezɨ Pita kalabuziar dɨpenim ategha, enselɨn gɨn azenan ghu. Egha a bizir kabagh fozir puvatɨzɨma, ensel dagh amima, da guizbangɨram otifi. Pitan nɨghnɨzim ghaze, a irebamɨn mɨn bizimɨn gari. Aning ghuava, kalabusɨn dɨpenimɨn garir gumazir pumuning gitagha, ghua kalabusɨn zuir ainɨn tiar akar nguibar ekiamɨn zuimɨn oto. Aning an otozɨ, tiam uabɨ kuiaghrɨzɨma, aning azenan ghua tuavir mamɨn zui. Aning mong saghon ghuava, ensel zuamɨrama Pita ategha ghu.</p>
<p>Ezɨ Pitan nɨghnɨzim ua izima, a kamaghɨn mɨgei, “Kɨ datɨrɨghɨn guizbangɨra fo, Ekiam uan ensel amadazɨma a ize. Egha a Herotɨn agharim da nan akura, egha Judaba na damuasa nɨghnɨzir bizir kuraba sara nan akura.”</p>
<s2>Kar Godɨn Akam.</s2>
</twocol>
<ms>SAM <rq>Sam 34:2-9</rq></ms>
<s1>Ia akam ikaragh: Ekiam na gamizɨ, kɨ fɨriaghrɨgha uam atiatir puvatɨ.</s1>
<q1>Kɨ Ikiavɨra Itir God, zurara ziar ekiam a danɨngam.</q1>
<q2>Kɨ an ziam fɨ kamaghɨra ikiam.</q2>
<q1>Ikiavɨra Itir God nan akurazir bizir kam bagha,</q1>
<q2>kɨ a mɨnabava a bagha bar akonge.</q2>
<q2>Gumazamizir osɨmtɨziba ateriba, me bizir kam uaghan a baragh,</q2>
<q2>men naviba bar moghɨra deragham.</q2>
<s1>Ia akam ikaragh: Ekiam na gamizɨ, kɨ fɨriaghrɨgha uam atiatir puvatɨ.</s1>
<par/><goodbreak/>
<q1>E bar moghɨra an ziar ekiamɨn gun mɨkɨmɨva,</q1>
<q2>egh an ziam fam!</q2>
<b/>
<q1>Kɨ uabɨn akurvaghasa Ikiavɨra Itir Godɨn azangsɨzima, a nan azangsɨzim baraki.</q1>
<q2>A nan atiatiba bar da batoghezɨ, kɨ datɨrɨghɨn navir amɨrɨzimɨn iti.</q2>
<s1>Ia akam ikaragh: Ekiam na gamizɨ, kɨ fɨriaghrɨgha uam atiatir puvatɨ.</s1>
<par/><goodbreak/>
<q1>Gumazamizir nɨghnɨzir gavgavim Ikiavɨra Itir Godɨn itiba, me bar akongegh.</q1>
<q2>Men nɨghnɨzir gavgavir kam, a ikɨ gavgafigh, eghtɨ me aghumsɨghan kogham.</q2>
<q1>Gumazir onganarazibagh amiba, Ikiavɨra Itir God ko mɨgeima,</q1>
<q2>a me baragha men osɨmtɨzibar aven deragha men akurvasi.</q2>
<s1>Ia akam ikaragh: Ekiam na gamizɨ, kɨ fɨriaghrɨgha uam atiatir puvatɨ.</s1>
<par/><goodbreak/>
<q1>Ikiavɨra Itir Godɨn ensel, gumazamizir an atiatia an apengan itiba, a me apaza men akurvasi.</q1>
<q2>Eghtɨ osɨmtɨziba me gasɨghasɨghan kogham.</q2>
<b/>
<q1>Ia kamaghɨn ganigh fogh suam,</q1>
<q2>Ikiavɨra Itir God, an araziba da bar moghɨra dera.</q2>
<q2>Gumazim God bagh mangɨ an aven modogh nɨghnɨzir gavgavim an ikɨ,</q2>
<q2>egh a deragh ikɨ bar akuegham.</q2>
<q1>Ia Ikiavɨra Itir Godɨn gumazamiziba, ia an atiating an apengan ikɨ.</q1>
<q2>Gumazamizir an atiatia an apengan itiba, me bizitamɨn otevezir puvatɨ.</q2>
<s1>Ia akam ikaragh: Ekiam na gamizɨ, kɨ fɨriaghrɨgha uam atiatir puvatɨ.</s1>
<par/><goodbreak/>
<ms>2. RIT <rq>2 Ti 4:6-8, 17-18</rq></ms>
<mr>Akar dapanim: Ivezir aghuim a na mɨzuai iti, mati ivemarir gumazim an ivezir aghuim a mɨzuai.</mr>
<s1>Pol Timoti bagha osirizir akɨnafarir Namba 2ɨn dɨbobonim.</s1>
<twocol>
<p>Ezɨ kɨ uabɨ, nan ovevemɨn dughiam roghɨra ize. Eghtɨ nan ghuzim mati wainɨn dɨpar me God ganɨdimɨn mɨn, abuan irasava ami. Nan dughiar kɨ mangamim a roghɨra izegha gɨfa. Kɨ pamtem ingara akar aghuim deravɨram anekuri, mati ivemarir gumazim pamtem ivemari. Egha ingangarir God na ganɨngizim kɨ anegɨfa, mati ivemarir gumazim uan ivemarim anegɨfa. Egha kɨ nɨghnɨzir gavgavir Godɨn itim, kɨ pamtem an suiragha mamaghɨra iti. Ezɨma ivezir aghuim a na mɨzuai iti, mati ivemarir gumazim an ivezir aghuim a mɨzuai. Ezɨ ivezir aghuir kam a kamakɨn, God na mɨkɨm suam, nɨ nan damazimɨn dera. Ekiam arazir aghuimra gɨn mangɨva gumaziba ko amiziba kotiamɨn aven men araziba tuisɨgham. Egh Dughiar Krais Otoghamim, a ivezir aghuir kam na danɨngam. Egh a narara danɨngan kogham. Puvatɨ. A ivezir aghuir kam isɨ, gumazamizir a mɨzua a uamategh izamin dughiam gifongeziba, a bar me danɨngam.</p>
<p>Ezɨ Ekiam uabɨ nan boroghɨn ikia gavgavim na ganɨdi. Kamaghɨn amizɨma kɨ akar aghuim bar anekurima, Kantrin Igharazibar Gumaziba, me bar a barasi. Ezɨ kɨ ovengasava amima God nan akura, mati a laionɨn akamɨn ua na ini. Ekiam me na damuamin arazir kuraba, a nan akuragham. Egh a deravɨra na damuva nan aku uan Nguibar a ikiava atrivimɨn itimɨn mangam. Eghtɨ e an ziam fɨ mamaghɨra ikiam. Bar guizbangɨra.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Nɨ Pita, eghtɨ kɨ uan dɨpenim(gumazamiziba) dagɨar kam gisɨn an ingaram. Eghtɨ ia an akaba baragh.</p3>
<p2>Aleluya.</p2>
<ms>GUTNIUS <rq>Mt 16:13-19</rq></ms>
<mr>Akar dapanim: Kɨ God Bizibagh Ativamin Dughiamɨn kiba isɨva nɨn dafarim datɨgham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus ghua Sisaria Filipain nguibamɨn boroghɨn itir danganimɨn ghu, egha dughiar kamɨn uan suren gumazibar azai, “Gumazamiziba manmaghɨn mɨgei, Gumazibar Otarim a tina?” Ezɨ me ghaze, “Marazi ghaze, nɨ Jon Gumaziba Ruer Gumazim, marazi ghaze nɨ Elaija, marazi ghaze nɨ Jeremaia, o nɨ ti Godɨn akam inigha izir gumazir mam.” Ezɨ Iesus men azai, “Ezɨ ia uari, ia manmaghɨn na dɨponam? Kɨ tina?”</p>
<p>Ezɨ Saimon Pita a ikaragha ghaze, “Nɨ Krais, God Ua E Iniasa Mɨsevezir Gumazim. Nɨ Godɨn zurara ikiavɨra itimɨn Otarim.”</p>
<p>Ezɨ Iesus a ikaragha kamaghɨn a mɨgɨa ghaze, “Saimon, Jonɨn otarim, nguazimɨn gumazitam mɨgɨrɨgɨar kam nɨn akazir pu. Puvatɨ. Nan Afeziar uan Nguibamɨn itimra, nɨn aka. Kamaghɨn nɨ bar akongegh. Ezɨ kɨ nɨ mɨgei, nɨ Pita. Egh dagɨar kam gisɨn kɨ uan siosɨn ingaram, eghtɨ Ovevemɨn Gavgavim an suiragh anepɨrighɨva a gasɨghasighan kogham.* Eghtɨ kɨ God Bizibagh Ativamin Dughiamɨn kiba isɨva nɨn dafarim datɨgham. Eghtɨ bizir manam nɨ nguazimɨn a ikeghtɨ, eghtɨ God uan Nguibamɨn uaghan a ikegham. Eghtɨ nɨ nguazimɨn bizir manam a fɨrightɨ, eghtɨ God uan Nguibamɨn uaghan kamaghɨra a fɨrigham.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="JULAI 7: PITA TO ROT" />
<ms1>JULAI 7: PITA TO ROT</ms1>
<ms>1. RIT <rq>2 Mkb 6:18, 21-31</rq></ms>
<mr>Akar dapanim: Nan ovevemɨn arazir aghuir kam igiabar akaghtɨ, me uaghan tugh gavgavigh Godɨn Akar Gavgaviba deragh a dar gɨn mangɨ ovengsɨ bar akuegham.</mr>
<s1>Akar kam, Makabin akɨnafarir namba 2ɨn aven iti.</s1>
<twocol>
<p>Eleasar a Judan Arazibagh Fozir Gumazibar mav, a bar ghuri, egha iziar ekiam iti. Dughiar mamɨn mɨdorozir gumaziba an suiragha an akam akarigha dar tuzim an akam garu.</p>
<p>Ezɨ ofan asɨzibar garir gumaziba, me bar dughiar ruarimɨn Eleasarɨn namakar aghuiba iti. Me modogha a mɨgɨa ghaze, an asɨzir tuzir anogoroghezir puvatɨziba da inigh izɨ, dar amɨ. Egh kamaghɨn ifara suam, an atrivir kuramɨn akamɨn gɨn ghua ofa gamizir asɨzir tuzim api. A kamaghɨn damigh egh oveghan kogham. Kar, an namakaba an akurvaghasa akar kam mɨkeme.</p>
<p>Ezɨ Eleasar kamaghɨn nɨghnɨsi, a ghurigha, egha ghurapani, egha gumazamizibar damazibar iziar ekiam iti. A fomɨra uan igiamra ikia Godɨn Akar Gavgaviba dar gɨn ghua deragha aperagha iza datɨrɨkɨn.</p>
<p>Egha deravɨra nɨghnɨgha kamaghɨn me mɨgei, “Markɨ. Ia datɨrɨghɨra zuamɨra na mɨsuegh gumazir oveaghuezibar danganimɨn na amadagh. Kɨ ghurigha gɨfa. Kɨ akar ifavaritam mɨkemeghtɨ, gumazamizir igiaba na mɨkɨm suam, Eleasar 90plan azeniba ikia, egha kantrin igharazibar arazimɨn gɨn ghua men asebar iziaba fe. Kɨ uan ikɨrɨmɨrim bagh nɨghnɨgh, dar tuzim amɨsɨ ifaragh, egh igiabar nɨghnɨzir gavgavibagh asɨghasɨghtɨ me tuavir ikuramɨn mangegham. Egh kɨ aghumsɨzir arazim uabɨra uabɨ danigham. Egh gumaziba na danɨngasava amir ivezir kurar kam, kɨ ti a gitagham o, a gitaghan kogham, kɨ fozir puvatɨ. Egha kɨ bizir kam a gɨfo, kɨ angamra ikiavɨra iti, o aremegham, kɨ Godɨn Gavgaviba Bar Itir kamɨn anɨngagharim gitaghan kogham. Kɨ tugh gavgavighvɨra ikɨ egh aremegham, kɨ tuavir kamɨn God mɨnabɨva a mɨkɨm suam, a na ataghizɨ kɨ azenir avɨribar nguazimɨn ikegha areme Nan ovevemɨn arazir aghuir kam igiabar akaghtɨ, me uaghan tugh gavgavigh Godɨn Akar Gavgaviba deragh adar gɨn mangɨ ovengsɨ bar akuegham.”</p>
<p>A mɨkemegha gɨvazɨ, mɨdorozir gumaziba maghɨra an suiragha a nigha a ifozoroghamin danganimɨn ghu. Ezɨ gumazir faragha Eleasarɨn akurvaghasava amiziba, datɨrɨghɨn a mɨgɨa ghaze, a gumazir onganir mamɨn mɨn mɨgei. Egha me datɨrɨghɨn bar a baseme.</p>
<p>Egha mɨdorozir gumaziba a fozorogha ghuavɨra itima, an ovengasava ami. Egha a kamaghɨn mɨgei, “Osɨmtɨzir ekiar kɨ uan mɨkarzimɨn isir kam, God a gɨfo. A uaghan fo, kɨ ovevem gitavɨraghamin tuavim iti. Egha kɨ an atiatiava an apengan iti, kamaghɨn kɨ osɨmtɨzir kam aterasa bar akonge.”</p>
<p>Kamaghɨn amizɨ Eleasar areme. An ovever kam, arazir aghuim isa, an kantrin itir igiaba ko gumazamizir igharazir avɨrimɨn aka. Ezɨ me an ovevem ko arazir an amizim ginɨghnɨgha bar akonge.</p>
<s2>Kar Godɨn Akam.</s2>
</twocol>
<ms>SAM <rq>Sam 51:3-4</rq></ms>
<s1>Ia akam ikaragh: Ekiam, nɨ uan apangkuvim gɨnɨghnɨgh en akurvaghsɨ gan ikɨ.</s1>
<q1>O God, nɨ uan apangkuvir arazimɨn gɨn mangɨ, egh nan apangkufigh.</q1>
<q2>Nɨ apangkuvir ekiar kam nan ikɨ, egh nan arazir kuraba batokegh.</q2>
<s1>Ia akam ikaragh: Ekiam, nɨ uan apangkuvim gɨnɨghnɨgh en akurvaghsɨ gan ikɨ.</s1>
<par/><goodbreak/>
<q1>Gumaziba rua ua zue moghɨn,</q1>
<q2>nɨ na rueghtɨ nan arazir kuraba mangɨghtɨ kɨ zueka.</q2>
<s1>Ia akam ikaragh: Ekiam, nɨ uan apangkuvim gɨnɨghnɨgh en akurvaghsɨ gan ikɨ.</s1>
<par/><goodbreak/>
<ms>2. RIT <rq>1 Pi 4:12-19</rq></ms>
<mr>Akar dapanim: Me Kraisɨn ziam bangɨn me akar kuraba ia mɨkɨmtɨma, eghtɨ ia bar akuegham.</mr>
<s1>Akar kam, akɨnafarir faragha zuim, Pita an osirizimɨn aven iti.</s1>
<twocol>
<p>Nan namakaba, osɨmtɨzir mam avimɨn mɨn ia tuivigh gavgavighasa ia batifi. Eghtɨ ia dɨgavir kuram damuan markɨ, egh suam, bizir igharagha gariba e batifi. Ia osɨmtɨzir kabar aven Krais mɨzazim isi moghɨn, ia uaghan mɨzazim isi. Kamaghɨn ia bar akongegh. Egh gɨn ia a uamateghamin dughiamɨn ia an atrivimɨn angazangarimɨn ganɨva ian agorogem pɨn ikɨtɨ, ia guizbangɨra bar akuegham. Godɨn Duar angazangarim itim ia avara. Kamaghɨn me Kraisɨn ziam bangɨn me akar kuraba ia mɨkɨmtɨma, eghtɨ ia bar akuegham. Ia uari uan osɨmtɨziba bagh mɨzazim iniam, kamaghɨn derazir puvatɨ. Ian tongɨn tav gumazitam mɨsueghtɨma an aremegham, o a biziba okɨmam, o a tintinimɨn arazir kurabar amuam, o a tintinimɨn gumazir igharazibar bizibar ganam, me an arazir kaba baghɨva osɨmtɨzim a darɨghtɨma, kamaghɨn derazir puvatɨ. Ia Kraisɨn adarazi, eghɨva Kraisɨn ziam bagh ia mɨzaziba iniva, aghumsɨghan markɨ. Kraisɨn ziam ian iti, kamaghɨn ia Godɨn ziam fɨ. Dughiar God uan adarazir araziba tuisɨghamim, an otogha gɨfa. An gumazamiziba faragh kotiamɨn otoghtɨma, eghtɨ gɨn Godɨn akar aghuim akɨrim ragha a gasarazir gumaziba me uaghan kotiamɨn otoghɨva, egh guizbangɨra bar kuvigham. Godɨn Akɨnafarim ghaze,</p>
<q>“Godɨn damazimɨn derazir gumaziba osɨmtɨziba sara zuima, God abuan men akurvasi.</q>
<q2>Eghtɨ Godɨn aghuagha arazir kurabagh amiba, me bar ikuvigham.”</q2>
<m>Kamaghɨn Godɨn ifongiamɨn, gumazir maba mɨzaziba iniam, egh me bar uari isɨva Godɨn agharim darɨgh, egh arazir aghuibar amuvɨra ikɨ God en ingarigha, zurara bar deravɨra en gari.</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Iesus kamaghɨn mɨgei, “Gumazamiziba gavgavigh ikɨvɨra ikɨtɨ, God nguazimɨn biziba agɨvamin dughiamɨn ua me iniam.”.”</p3>
<p2>Aleluya.</p2>
<ms>GUTNIUS <rq>Mt 10:17-22</rq></ms>
<mr>Akar dapanim: Gumazamiziba bar nan ziam bangɨn ian ikuvigham.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ia deraghvɨra uari bagh gan. Me ian suiragh, uan kaunselbar damazibar ia isɨ kotiam darɨghɨva, egh uan God ko mɨgeir dɨpenibar ia fozorogham. Egh me nan ziam bangɨn, ia iniva gavmanba ko atrivibar damazibar mangam. Egh ia akar aghuimɨn gun gumazir ekiar kabav kɨm. Egh uaghan Kantrin Igharazibar Gumaziba, ia uaghan me mɨkɨm. Egh me ia inigh kotiamɨn mangɨtɨma ia atiating kamaghɨn nɨghnɨghan markɨ, ‘E mɨgɨrɨgɨar manatam damuam? O, e manmaghɨn men akaba ikarvagham?’ Puvatɨ. God uabɨ dughiar kamɨn ia mɨkɨmamin akaba ia danɨngam. Ia uari mɨkɨman kogham, puvatɨ. Ian Afeziamɨn Duamra, ian akatoribar aghu mɨkɨmam.</p>
<p>Gumaziba uan aveghbuaba isɨ kot darɨghɨva, egh me mɨsoghɨva arɨmɨghrɨsɨ me mɨkɨmam. Eghtɨ afeziaba kamaghɨra uan boribar amuam. Eghtɨ boriba uan afeziaba ko amebaba pazɨ me damuva, me mɨsoghtɨ, me arɨmɨghrɨsɨ, gumazibav kɨmam. Eghtɨ gumaziba bar nan ziam bangɨn ian ikuvigham. Me bar paza ia damutɨ, eghtɨ gumazamizir gavgavigh ikɨ mangɨ dughiar abuananamɨn otoghamiba, God men akurvagham.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="OGAS 6: JISAS I KAMAP NARAKAIN" />
<ms1>OGAS 6: JISAS I KAMAP NARAKAIN</ms1>
<ms>1. RIT <rq>Dan 7:9-10, 13-14</rq></ms>
<mr>Akar dapanim: An korotiaba aisɨn mɨn ghurghuri, ezɨ an dapanir arɨzim sipsipɨn arɨzimɨn mɨn bar ghurghuri.</mr>
<s1>Akar kam, Godɨn akam inigha izir gumazim Daniel, an osiri.</s1>
<twocol>
<p>Ezɨ kɨ irebamɨn garima me atrivir dabirabiba inigha iza dar afi. Ezɨ Fomɨra Fomɨra Itir Gumazir kam iza atrivir dabirabir mam gaperaghav iti. Egha an korotiba ghuariamɨn mɨn bar ghurghuri, ezɨ an dapanir arɨziba sipsipɨn arɨzibar mɨn bar ghurghuri. Ezɨ atrivir dabirabir kam, wilba iti, egha dabirabim ko an wilba, avir mɨzariaba dar ikiava anekɨarugha anevara. Ezɨ aviv zariaba dabirabimɨn otivaghira bar ekevegha dɨpamɨn mɨn buigha izaghɨra tintinibar zui. Ezɨ tausen tausenɨn gumaziba ko amiziba Gumazir Kam bagha ingari, ezɨ milonɨn gumazamiziba an damazimɨn tuivighav iti. Egha marazi kotiabar amuasa akɨnafariba tui.</p>
<p>Ezɨ nan irebar kɨ dɨmagarimɨn ganizir kam, kɨ gumazir mam, a Gumazibar Borimɨn mɨn kɨ an gani. A ghuariamɨn tongɨn ikegha nan boroghɨn izi. Ezɨ me a inigha ghua Gumazir Fomɨra Fomɨra Itir Kam ganɨngi. Ezɨ Gumazir Fomɨra Fomɨra Itir Kam uabɨ a gamizɨ an atrivimɨn otozɨ, a gavgavim ko ziar ekiam a ganɨngi. Eghtɨ ana atrivimɨn ikɨtɨ, an gavgavim mamaghɨra ikiam. Eghtɨ an atrivir ingangarim gɨvaghan kogham. Eghtɨ nguibaba bar dar gumazamiziba, ko kantriba bar dar gumazamiziba ko nguibabar akaba bar, me bar an apengan ikɨ a bagh ingaram.</p>
<s2>Kar Godɨn Akam.</s2>
</twocol>
<ms>SAM <rq>Sam 97:1-2, 5-6, 9</rq></ms>
<s1>Ia akam ikaragh: Ekiam, an atrivim, egha a nguazir kamɨn biziba bar dagh ativagha dar gari.</s1>
<q1>Ikiavɨra Itir God, an atrivimɨn iti.</q1>
<q2>Nguazimɨn itir gumazamiziba, ia bar akueghtɨ,</q2>
<q2>gumazamizir arighatɨzibar itiba ia dɨmɨva bar akongegh.</q2>
<b/>
<q1>Overiar mɨgharir pɨziba an okarizɨ, a gumazamiziba arazir aghuimɨn, me gativagha men gari.</q1>
<s1>Ia akam ikaragh: Ekiam, an atrivim, egha a nguazir kamɨn biziba bar dagh ativagha dar gari.</s1>
<par/><goodbreak/>
<q1>Ikiavɨra Itir God, a nguazir kamɨn God.</q1>
<q2>A izi, mɨghsɨaba pura amera uaghira dɨpabar mɨn otifi.</q2>
<q1>Overiam uabɨ, kamaghɨn akam akura ghaze, “God arazir aghuibarama ami.”</q1>
<q2>Ezɨ gumazamiziba bar an angazangarim ko gavgavimɨn gari.</q2>
<s1>Ia akam ikaragh: Ekiam, an atrivim, egha a nguazir kamɨn biziba bar dagh ativagha dar gari.</s1>
<par/><goodbreak/>
<q1>O Ikiavɨra Itir God, Nɨ Bar Godɨn Ekiam, nɨ nguazimɨn gumazamiziba bar me gativagha men gari.</q1>
<q2>Nɨ ziar ekiam ikia, aseba bar dagh afira.</q2>
<s1>Ia akam ikaragh: Ekiam, an atrivim, egha a nguazir kamɨn biziba bar dagh ativagha dar gari.</s1>
<par/><goodbreak/>
<ms>2. RIT <rq>2 Pi 1:16-19</rq></ms>
<mr>Akar dapanim: E akar kam barazima a Godɨn Nguibamɨn ikegha zaghirɨ.</mr>
<s1>Akar kam, akɨnafarir namba 2 Pita osirizimɨn aven iti.</s1>
<twocol>
<p>Ezɨ dughiar e Kraisɨn akar kamɨn ia mɨkemezim, e pura gumazitamɨn eghaghanitam ko nɨghnɨzimɨn gɨn ghua ia mɨgeir puvatɨ. E uan Ekiam Krais Iesusɨn gavgavim ko a ua izamin akamɨn gun ia mɨkeme. Ezɨ e faragha uan damazibara Godɨn angazangarim ko gavgavimɨn garima da Krais Iesusɨn iti, kamaghɨn amizɨma e mɨgei. * Ezɨ God Afeziam ziar ekiam a ganɨngi, egha angazangarir aghuir kam gamizɨma an an oto. Ezɨ God uabɨ uan Nguibamɨn ikia angazangarir ekiar kamɨn aven ikiava egha kamaghɨn Iesus mɨgɨa ghaze, “Kar nan Otarim, kɨ bar a gifonge, egha kɨ a bagha bar akonge.” Ezɨ e uari a ko Godɨn mɨghsɨamɨn ikia egha akar kam barazima a Godɨn Nguibamɨn ikegha zaghirɨ. Kamaghɨn amizɨma e nɨghnɨzir gavgavimra Godɨn akam inigha izir gumazibar akabar iti. Ezɨ ia uaghan men akabar suiragh gavgavigh, egh deragham. Godɨn akam inigha izir gumazibar akaba mati lam mɨtatemɨn ikia isi. Egha ghua Kraisɨn angazangarim ian navir averiabar aven ikia isi, mati amɨnim itir mɨkovezim overiamɨn ikia isima mɨtatem zuima angazangarim oto. *</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kar na otarim, kɨ bar a gifonge, egha a bagha bar akonge. ia an akaba baragh.</p3>
<p2>Aleluya.</p2>
<ms>GUTNIUS <rq>Mt 17:1-9</rq></ms>
<mr>Akar dapanim: An guam aruemɨn mɨn sira.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ 6 plan arueba gɨvazɨma, Iesus Pita koma Jems uan dozim Jon, ko a me inigha, me mɨghsɨar ekiar mamɨn anabo, egha me uarira iti. Egha me garavɨra itima, Iesusɨn mɨkarzim igharagha oto. Ezɨ an guam mati aruem a gisira, ezɨ an korotiaba ghurghurigha angazangarir mamɨn mɨn sira. Ezɨ Moses ko Elaija otogha Iesus ko mɨgei. Ezɨ Pita kamaghɨn gara, egha Iesus mɨgɨa ghaze, “Ekiam, bar deragha e kagh iti! Nɨ ifueghtɨma, kɨ purirpenir pumuning ko mɨkezimɨn ingaram. Nɨ bagh tam, Moses bagh tam, egh Elaija bagh tam.”</p>
<p>Pita mɨgɨavɨra itima, ghuariam angazangarimɨn mɨn isiragha me avara. Ezɨ ghuariar kamɨn aven me tiarir mam barazima a kamaghɨn mɨgei, “Kar nan Otarir kɨ bar ifongezim. Ia anarɨram oragh!”</p>
<p>Me kamaghɨn oragha, egha me bar puv atiatigha tevibar pɨrigha uan guaba nguazimɨn akuigha ireghav iti. Ezɨ Iesus me bagha iza men suigha kamaghɨn me mɨgei, “Ia dɨkafigh atiatingan markɨ.” Ezɨ me dɨkavigha ua tavɨn garir puvatɨ, Iesus uabɨra iti.</p>
<p>Egha me mɨghsɨam ategha ghuaghira a me mɨgɨa ghaze, “Ia irebamɨn mɨn ganizir bizim, bar an gun tav mɨkɨman markɨ. Egh ikɨ mangɨ Gumazibar Otarim ovegh ua dɨkavigham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="BAIBEL SANDE" />
<ms1>BAIBEL SANDE</ms1>
<ms2>(Namba wan Sande bilong mun Ogas)</ms2>
<ms>1. RIT <rq>Ais 55:10-11</rq></ms>
<mr>Akar dapanim: Nan akam, a pura uamategh na bagh izeghan kogham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>E fo, amozim overiamɨn ikia zaghira, pura uamategha ghuavanadir puvatɨ.</q1>
<q2>A dɨpam nguazim ganɨga egha daghebagh amima da azenibar aghuima,</q2>
<q2>ezɨ gumaziba da isia dar maba apava, egha maba opari.</q2>
<q1>Ezɨ kamaghɨra, nan akam uaghan, a pura uamategh na bagh izeghan kogham.</q1>
<q2>Puvatɨ. A, kɨ mɨkemezɨ moghɨra, bizibar amutɨ da otivam.</q2>
<q2>Eghtɨ ingangarir kɨ damuasa ifongeziba, an adar amutɨ dar dagheba otivam.</q2>
<s2>Kar Godɨn Akam.</s2>
</twocol>
<ms>SAM <rq>Sam 119:1-2, 4-5, 17-18</rq></ms>
<s1>Ia akam ikaragh: O God, kɨ nɨn akam bagha bar akonge.</s1>
<q1>Gumazamiziba, men daroriba Ikiavɨra Itir Godɨn damazimɨn osɨmtɨziba puvatɨgha,</q1>
<q2>Ikiavɨra Itir Godɨn akar gavgavibar gɨn zui, me bar akongegham!</q2>
<q1>Gumazamizir kaba uan navir averiamɨn aven nɨghnɨzir vamɨra ikiava,</q1>
<q2>bizir a me mɨkemeziba buria dar gɨn zui, me bar akongegham.</q2>
<s1>Ia akam ikaragh: O God, kɨ nɨn akam bagha bar akonge.</s1>
<par/><goodbreak/>
<q1>Nɨ uan akar gavgaviba e ganigha gɨvagha ghaze,</q1>
<q2>e deraghvɨra gan dar gɨn mangam.</q2>
<q1>Kɨ kamagh sua ifonge, kɨ nɨn akabar gɨn mangɨsɨ bar gavgavigham.</q1>
<s1>Ia akam ikaragh: O God, kɨ nɨn akam bagha bar akonge.</s1>
<par/><goodbreak/>
<q1>Nan ifongiamra kara, kɨ angamra ikɨ egh nɨn akamɨn gɨn mangam.</q1>
<q2>Kamaghɨn kɨ nɨn ingangarir gumazim,</q2>
<q2>nɨ bar deraghvɨra na damu.</q2>
<q1>Nɨ nan damaziba kuightɨ kɨ bizir bar aghuiba,</q1>
<q2>nɨn akar gavgavimɨn aven dar ganam.</q2>
<s1>Ia akam ikaragh: O God, kɨ nɨn akam bagha bar akonge.</s1>
<par/><goodbreak/>
<ms>2. RIT <rq>Hi 4:12-13</rq></ms>
<mr>Akar dapanim: Godɨn Akam, an angamra iti.</mr>
<s1>Akar kam, a Hibrun akɨnafarimɨn aven iti.</s1>
<twocol>
<p>Godɨn Akam an angamra ikia, egha a pamtemɨn ingara iti. A bar ghumigha, egha a mɨdorozir sabar ghumtɨzir pumuning itim gafira. Ezɨ akar kam, sabar ghumtɨzimɨn mɨn, a bar gumazimɨn namnam okoregha bar aven ghua, duam ko navir averiam uaning bativi naghɨn oto, egha uaghan aghariba uari isasurazir naghɨn, ko agharibar aven itir ovim, aning uaning bativi naghɨn oto. Egha a bar en nɨghnɨziba ko en navir averibar aven itir ifongiabagh fogha da tuisɨsi. Ezɨ bizir God ingariziba, tam Godɨn damazimɨn modoghan kogham. Bar puvatɨ. Ezɨ biziba bar kuighrɨghɨva egh Godɨn damazimɨn bar azenara ikiam. Eghtɨ Godra arazir e amiba tuisɨghtɨma e dar a geghanam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Gumazamizir Godɨn akaba baregha dar gɨn zuiba, me bar akongegh.</p3>
<p2>Aleluya.</p2>
<ms>GUTNIUS <rq>Mk 4:1-9</rq></ms>
<mr>Akar dapanim: Gumazim o amizim kuarimning ikɨ akar kam baragh</mr>
<s1>Ia, Krais Iesusɨn Akar Aghuir Mak osirizim, a baragh.</s1>
<twocol>
<p>Dughiar kamɨn Godɨn Duam Iesus inigha ghua Satan a gifarasa danganir gumaziba itir puvatɨzimɨn ghu. Ezɨ Iesus 40 plan arueba ko dɨmagaribar daghetam inizir puvatɨ. Ezɨ mɨtiriam an azi. Ezɨ gumazir ifavaribagh amim Satan iza a batogha kamaghɨn a mɨgei, “Nɨ guizbangɨra Godɨn Otarim, nɨ dagɨar kaba akar gavgavim dav kemeghtɨ da bretɨn rubuzibar mɨn otogh.”</p>
<p>Ezɨ Iesus Satan ikaragha ghaze, “Godɨn Akɨnafarim kamaghɨn mɨgei, ‘Gumazamiziba daghebara damɨva dar gavgavimɨn ikian kogham. Puvatɨ. Me God mɨgeir mɨgɨrɨgɨaba bar dar gɨn mangɨva me ikɨrɨmɨrir aghuim iniam.’<glue width="0.2em" />”</p>
<p>Ezɨ Satan Iesus inigha Jerusalemɨn ghua a isa Godɨn Dɨpenimɨn pɨn mar anefa. Egha Satan a mɨgei, “Nɨ oragh, Godɨn Akɨnafarim kamagh mɨgei, ‘A nɨ bagh uan enselba akar gavgavim me mɨkɨmtɨma me deraghvɨra nɨn ganam. Egh me uan dafaribar nɨ fueghtɨ, nɨ uan dagarim dagɨatamɨn aneseghan kogham.’ Kamaghɨn nɨ guizbangɨra Godɨn Otarim, nɨ kagh uabɨ ekunigh.”</p>
<p>Ezɨ Iesus an akam ikaragha ghaze, “Godɨn Akɨnafarim ua kamaghɨn mɨgɨa ghaze, ‘Nɨ uan Ekiam God a gifarɨva, a gakaghontɨ, a nɨn nɨghnɨzimɨn gɨn mangan markɨ.’<glue width="0.2em" />”</p>
<p>Ezɨ Satan ua Iesus inigha ghua mɨghsɨar bar pɨn itir mamɨn ghua nguazir kamɨn kantriba bar, ko dar bizir aghuiba an akakagha ghaze, “Nɨ tevemning apɨrigh nan ziam feghtɨma, bizir kaba kɨ bar da nɨ danɨngam.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="OGAS 15: GOD I KISIM MARIA I GO LONG HEVEN" />
<ms1>OGAS 15: GOD I KISIM MARIA I GO LONG HEVEN</ms1>
<ms2>VIJIL MISA (Sarere)</ms2>
<ms>1. RIT <rq>1 Sto 15:3-4, 15-16; 16:1-2</rq></ms>
<mr>Akar dapanim: Me Akar Dɨkɨrɨzir Gavgavimɨn Boksiam inigha iza Devit Boksiar kam bagha ingarizir purirpenimɨn averiam gatɨ.</mr>
<s1>Akar kam, an Atrivibar Eghaghanibar faragha zuir akɨnafarim, o 1 Eghaghaniba, an aven iti.</s1>
<twocol>
<p>Egha Devit, Akar Dɨkɨrɨzir Gavgavimɨn Boksiam inigh mangɨ danganir a bagha dɨkɨrɨzim darɨghasa, Israelian diazɨma, me iza Jerusalemɨn nguibamɨn uari akufa. Egha an Aron ko Livain anabamɨn ovavir boriba akufa.</p>
<p>Ezɨ Ikiavɨra Itir God Mosesɨn mɨkemezɨ moghɨra, Livaiba Akar Dɨkɨrɨzimɨn Gavgavir Boksiam fegha uan dɨpɨzibagh atɨgha Boksiamɨn iter otevir pumuningɨn suiragha a gisaghpugha zui. Ezɨ Devit Livain adarazir gumazir dapaniba me mɨkemezɨ me uarir aven tarazi amɨseveghtɨ, me onger akar aghuibar amuam. Egha me gitaba ko tambarinba ko buabav sogha bar akongegh Akar Gavgavir Dɨkɨrɨzimɨn Boksiam inigh mangam.</p>
<p>Egha me Akar Dɨkɨrɨzir Gavgavimɨn Boksiam inigha iza, Devit Boksiar kam bagha ingarizir purirpenimɨn averiam gatɨ. Egha me ofan tuazɨ bar isia mɨghɨrizibagh amua, egha gumazamiziba God ko navir vamran ikiasava amir ofaba, dagh ami. Ezɨ Devit ofan kabagh amigha gɨvagha kamaghɨn gumazamizibav gei, “Ikiavɨra Itir God, deraghvɨra ia damu.”</p>
<s2>Kar Godɨn Akam.</s2>
</twocol>
<ms>SAM <rq>Sam 132:6-7, 9-10, 13-14</rq></ms>
<s1>Ia akam ikaragh: Ekiam, nɨ uan Dɨpenir Zuruzimɨn izɨ.</s1>
<q1>E Betlehemɨn Nguibamɨn ikia, Akar Gavgavir Dɨkɨrɨzimɨn Boksiamɨn akam baraki.</q1>
<q2>egha ghua Kiriat Jearimɨn nguazimɨn an apigha a inigha ize.</q2>
<q1>E ghaze, e Ikiavɨra Itir Godɨn Dɨpenimɨn mangɨ,</q1>
<q2>egh an atrivir dabirabimɨn guamɨn teviba apɨrigh an ziam fam.</q2>
<s1>Ia akam ikaragh: Ekiam, nɨ uan Dɨpenir Zuruzimɨn izɨ.</s1>
<par/><goodbreak/>
<q1>Nɨn ofa gamir gumaziba me zurara arazir aghuibara damuam.</q1>
<q2>Arazir aghuir kaba me korotiaba aghuizɨ moghɨn men ikiam.</q2>
<q2>Nɨn gumazamizir nɨ baghavɨra itiba, bar akuegh pamten kamagh dɨmɨva arang mɨkɨmam.</q2>
<b/>
<q1>O, Ikiavɨra Itir God, nɨ faragha uan ingangarir gumazim Devit koma akam akɨrizɨ moghɨn,</q1>
<q2>nɨ datɨrɨghɨn uan Atrivir nɨ ua bagha inabazim ataghraghan markɨ.</q2>
<s1>Ia akam ikaragh: Ekiam, nɨ uan Dɨpenir Zuruzimɨn izɨ.</s1>
<par/><goodbreak/>
<q1>Ikiavɨra Itir God, Saion Nguibam ua bagh a ginaba.</q1>
<q2>A nguibar kam bar a gifuegha, zurarama an ikiasa egha a ginaba.</q2>
<q1>A ghaze, “Kɨ nguibar kam bar a gifonge.</q1>
<q2>a nan avughsɨzir danganim, kɨ an aven ikɨ mamaghɨra ikiam.</q2>
<s1>Ia akam ikaragh: Ekiam, nɨ uan Dɨpenir Zuruzimɨn izɨ.</s1>
<par/><goodbreak/>
<ms>2. RIT <rq>1 Ko 15:54-57</rq></ms>
<mr>Akar dapanim: En Ekiam Krais Iesusɨn gavgavimɨn, God gavgavim e ganɨdima e apaniba abɨri.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>E gɨn uan ariaghɨrir nivafɨzir kuram sueghɨva, uan nivafɨzir ikuvan koghamibar aghuightɨ, dughiar kamɨn Godɨn Akɨnafarimɨn itir mɨgɨrɨgɨam a guizɨn otogham,</p>
<q>“God ovevem dɨkabɨragha, a gasɨghasɨki, egha bar a gafira.</q>
<q2>Ovevem, nɨ gumazamiziba dɨkabɨrir gavgavim managh iti?</q2>
<q2>Ovevem, nɨ gumazamiziba mɨzazim me ganɨdir gavgavim managh iti?”</q2>
<m>Ovevem, mɨzazir gavgavir gumazamizibagh anɨdim, arazir kuram dama a ini. Ezɨ arazir kuram uan gavgavim, Moses Osirizir Araziba dama a ini. En Ekiam Krais Iesusɨn ingangarimɨn, God gavgavim e ganɨdima, e ovevem ko mɨsogha a dɨkabɨri. Kamaghɨn, e Godɨn mɨnabi!</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Gumazamizir Godɨn akaba baregha dar gɨn zuiba, me bar akongegh.</p3>
<p2>Aleluya.</p2>
<ms>GUTNIUS <rq>Lu 11:27-28</rq></ms>
<mr>Akar dapanim: Amizir nɨ batezir kam, a bar akongegh.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ Iesus bizir kabav gɨavɨra itima, amizim gumazamizibar torimɨn ikia dɨa mɨgei, “Amizir kam nɨ bategha oteba nɨ ganɨdi, a bar akongegh.” Ezɨ Iesus a ikara, “Ezɨ tina nan Afeziamɨn akam baragha egha an gɨn zui, a bar akongegh.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="OGAS 15: GOD I KISIM MARIA I GO LONG HEVEN" />
<ms1>OGAS 15: GOD I KISIM MARIA I GO LONG HEVEN</ms1>
<ms2>MISA LONG DE (Sande)</ms2>
<ms>1. RIT <rq>Re 11:19; 12:1-6, 10</rq></ms>
<mr>Akar dapanim: Amizir mam, an aruemɨn angazangarim korotiamɨn mɨn aneru, ezɨ iakɨnim an suemningɨn apengan iti.</mr>
<s1>Akar kam, a Mogomer Akar Aghuriaghɨrɨzimɨn Akɨnafararim, o Revelesen, an aven iti.</s1>
<twocol>
<p>24 plan gumazir dapaniba mɨkemegha gɨvazɨma, Godɨn Dɨpenir an nguibamɨn itim kuiaghrɨzɨma, me garima Akar Dɨkɨrɨzir Gavgavim itir Boksiam Godɨn Dɨpenimɨn aven iti. Ezɨ overiamɨn onɨmariba taghtagha tintinibar zuima, nɨgɨnir dafam otozɨ, arariba dagarvasi, ezɨ mɨkɨmkɨzim otozɨ amozir ofɨzir ekiar dagɨabar mɨn gariba iri.</p>
<p>Ezɨ overiamɨn pɨn bizir bar igharagha garim oto. Amizir mam, an aruemɨn angazangarim korotiamɨn mɨn aneru, ezɨ iakɨnim an suemningɨn apengan iti, ezɨ dapanir asuar mɨkovezir 12 pla itim, an dapanimɨn iti. Amizir kam navim asegha borim batasava amua mɨzazim isava arai.</p>
<p>Ezɨ overiamɨn bizir igharagha garir igharazim oto, maburan kuruzir aghevir mam, a dapanir 7 pla ikia, egha 10 plan komba ikia, egha 7 plan atrivimɨn dapanir asuaba vaghavagha an dapanibar iti. Kuruzir kam overiamɨn itir mɨkovezibar 3 plan okuruabar da tuira, egha okuruar mam pamtem uan ipemɨn dar vigha da makunizɨma da iza nguazim gire. Kuruzim ghaze, amizim borim bateghtɨma an anemasa, kamaghɨn kuruzim amizimɨn guamɨn tughav iti. Ezɨ amizim otarim bate, otarir God mɨsevezim, a ainɨn aghorir gavgavimɨn suiraghɨva gumazamiziba mɨghɨvɨra me gativagham. Ezɨ an otarim me zuamɨra a inigha Godɨn atrivir dabirabimɨn anefasava a inigha ghuavanabo. Ezɨ amizir kam ara gumaziba puvatɨzɨ naghɨn ghu. Danganir kam God a bagha anekɨri, eghtɨ a kagh 1,260 plan dughiabar ikɨ akurvazim ini ikiam.</p>
<p>Nguazimɨn gumazamiziba kamaghɨn mɨkɨm suam, Godɨn akam inigha izir gumazir kamning nguazimɨn gumazamiziba mɨzazir bar kuram me ganɨngi. Kamaghɨn, me aningɨn ovevem bar a gifuegham, egh bar ighiabar amu, egh damɨva egh uan namakaba bizir aghuiba me danɨngam.</p>
<s2>Kar Godɨn Akam.</s2>
</twocol>
<ms>SAM <rq>Sam 45:10-12, 16</rq></ms>
<s1>Ia akam ikaragh: Amizir igiar nɨn amuim otoghamim, a nɨn agharir guvimɨn tughav iti.</s1>
<q1>Atrivibar guivir maba, me nɨn amizir iziaba itibar tongɨn ikia nɨn dɨpenimɨn aven iti.</q1>
<q2>Ezɨ amizir igiar nɨn amuimɨn otoghamim, a nɨn agharir guvimɨn tughav iti.</q2>
<q2>Me faragha Ofirɨn kantrin ghua golɨn aghuim isa korotiar aghuim asɨngizɨ, a golɨn asɨngizir korotiar aghuir kam arugha tughav iti.</q2>
<s1>Ia akam ikaragh: Amizir igiar nɨn amuim otoghamim, a nɨn agharir guvimɨn tughav iti.</s1>
<par/><goodbreak/>
<q1>Kɨ datɨrɨghɨn, amizir igiar atrivimɨn ikiasava amim, a mɨkɨmasa.</q1>
<q2>O guivim, nɨ kuarim atɨgh deragh nan mɨgɨrɨgɨaba baragh.</q2>
<q2>Nɨ uan nguibamɨn gumazamiziba ko, nɨn afeziamɨn dɨpenimɨn itir darazi gɨn amadagh.</q2>
<s1>Ia akam ikaragh: Amizir igiar nɨn amuim otoghamim, a nɨn agharir guvimɨn tughav iti.</s1>
<par/><goodbreak/>
<q1>Nɨ kamagh damuva, atrivimɨn damazimɨn ganganir bar aghuim damutɨ, a nɨn gan nɨ gifuegham.</q1>
<q2>A nɨn gumazir ekiam, nɨ an akaba baragh dar gɨn mangɨ. an aruzir kam, dirir bar avɨriba iti, ezɨ me an akua atrivim bagha zui.</q2>
<q2>A zuima an namakar amizir igiaba, me uaghan an akua zui.</q2>
<q1>Me bar ghua naviba men derazɨ me bar akuegha,</q1>
<q2>atrivimɨn dɨpenimɨn aven zui.</q2>
<s1>Ia akam ikaragh: Amizir igiar nɨn amuim otoghamim, a nɨn agharir guvimɨn tughav iti.</s1>
<par/><goodbreak/>
<ms>2. RIT <rq>1 Ko 15:20-27</rq></ms>
<mr>Akar dapanim: E bar ua dɨkavigh ikɨrɨmɨrir zurara itim iniam. Krais bar en faraghtɨ, eghtɨ gɨn e an adarazi, e bar moghɨra ua dɨkavam.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ezɨ guizɨn bizim kamakɨn: God Krais gamizɨma, a ua dɨkafi. An oveaghuezibar faragha dɨkavigha, mati azenimɨn dagher ovɨzir faragha zuim. Kamaghɨn e fo, oveaghueziba ua dɨkavam. Gumazir mam a ovevem gamizɨ, an oto. Ezɨ gumazir igharazim ua dɨkavir arazim gamizɨ, an oto. Ia fo, gumazamiziba Adam ko porogha kamaghɨn an mɨn me bar areme, egha kamaghɨra gumazamiziba Krais ko poro, eghtɨ kamaghɨn an mɨn me bar ua dɨkavigham. Egh me bar vaghvagh uan dughiamra ua dɨkavam. Krais bar men faraghtɨ, eghtɨ a ua izamin dughiam, an adarazi ua dɨkavam.</p>
<p>Eghtɨ nguazir kam gɨvaghamin dughiam otogham. Eghtɨ Krais duar gavgavir gumazamizibagh ativiba ko, nguazir kamɨn garir adariaba ko, aser gavgaviba, a bar me gasɨghasigham. Egh a God Bizibagh Ativamin Dughiam isɨ, God Afeziamɨn dafarim darɨgham. E fo, Krais atrivimɨn ikɨvɨra ikɨ, mangɨtɨ, God an apaniba bar me dɨkabɨragh me isɨ an suemningɨn apengan me arɨghamin dughiamɨn tugham. God dɨkabɨnamin apanir abuananamra kara: ovevem. Godɨn Akɨnafarim kamaghɨn mɨkeme, “God biziba bar da isa an suemningɨn apengan da atɨ.” Akar kam kamaghɨn mɨgɨa ghaze, God uabɨ biziba isa Kraisɨn suemningɨn apengan da arɨki. Ezɨ e fo God uabɨ Kraisɨn apengan itir puvatɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiamɨn enselba, bar akuegh ighabagh ami.</p3>
<p2>Aleluya.</p2>
<ms>GUTNIUS <rq>Lu 1:39-56</rq></ms>
<mr>Akar dapanim: God bar gavgavigha bizir ekiabar na gami. Kɨ iziaba puvatɨ, ezɨ a na fe.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ dughiar kamɨn Maria uan biziba akɨrighava zuamɨra nguibar ekiar Judian Distrighɨn mɨghsɨamɨn itimɨn ghu. Egha a Sekaraian dɨpenimɨn aven ghugha dughiam Elisabet ganɨngi. Ezɨ Elisabet Marian tiarim barazima, an borim an navimɨn aven aguaghfa, ezɨma Elisabet Godɨn Duam a gizɨfa. Eghava a pamtemɨn tiarim akarigha kamaghɨn mɨgei, “Nɨ amizibagh afirazɨ God bar bizir aghuim nɨ gami. Egh a uaghan bizir aghuim borir nɨ oteghamim gami. Ezɨ God tizim bagha deravɨra na gami, ezɨma nan Ekiamɨn amebam na bagh izi? Ezɨ kɨ nɨ barazi, nɨ dughiam na ganɨngizɨma borir na navir averiamɨn itim bar akuegha aguaghfa. Nɨ nɨghnɨzir gavgavim Godɨn iti, ezɨ Ekiam nɨ mɨkemezɨ moghɨn bizibar nɨ gami. Kamaghɨn nɨ bar akongegh.”</p>
<p>Ezɨ Maria kamaghɨn mɨgei,</p>
<q>“Kɨ pura Ekiamɨn ingangarir amizim, kamaghɨn amizɨma a na ginɨrɨ.</q>
<q>Kamaghɨn nan navim Ekiamɨn ziam fe.</q>
<q2>Ezɨ nan duam God bagha bar akonge, a nan akurvazim.</q2>
<q2>Kamaghɨn amizɨ, datɨrɨghɨn tugh mangɨ gumazamiziba na mɨkɨm suam, God deravɨra nɨ gami.</q2>
<q>gumazamizir an atiatiava an apengan itibar apangkufi.</q>
<q2>A kamaghɨra datɨrɨghɨn itir gumazamizibar amu gɨn izamin gumaziba ko amizibar amu mamaghɨra ikiam.</q2>
<q>A uan dafarimɨn bizir bar gavgavibagh ami.</q>
<q2>Gumazir uarira uan ziaba feba, a men agɨrazɨma me are.</q2>
<q>God atrivibar gavgavim dɨkabɨragha</q>
<q2>gumazir kɨniba fe.</q2>
<q>A bizir aghuiba isava mɨtiriaba azibagh aniga,</q>
<q2>biziba bar izɨvaziba amangizɨma me pura ghue.</q2>
<q>A uan ingangarir gumazim Israelɨn akura.</q>
<p>Ezɨ Maria iakɨnir pumuning ko mɨkezimɨn Elisabet ko ikegha gɨn uamategh uan nguibamɨn ghu.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SEPTEMBA 14: JISAS I WIN LONG DIWAI KROS" />
<ms1>SEPTEMBA 14: JISAS I WIN LONG DIWAI KROS</ms1>
<ms>1. RIT <rq>Nam 21:4-9</rq></ms>
<mr>Akar dapanim: Gumazamizir kuruziba iviba, me kozorogh kuruzimɨn nedazimɨn gan ua ghuamaghegh aremeghan kogham.</mr>
<s1>Akar kam, Israelian Dɨbobonimɨn Akɨnafarim, o Namba, an aven iti.</s1>
<twocol>
<p>Israelia, Horɨn mɨghsɨam ategha Idomɨn nguazim gitavɨraghasa, Ongarir Aghevimɨn tuavimɨn zui. Me ghua ghua bar amɨra. Egha me Godɨn atara, uaghan Moses sarama atari. Me ghaze, “Gua ghaze, e gumaziba puvatɨzir danganir kamɨn e arɨmɨghiram, egha Isipɨn nguazimɨn e inigha kagh ize? Dagheba danganir kamɨn puvatɨ, ezɨ dɨpaba uaghan puvatɨ. E dagher ikurar kam bar an aghua.” Ezɨ Ikiavɨra Itir God, kuruzir imezir ikuram itiba amangizɨ da Israelian gumazamizibar tongɨn otivigha me givima men avɨrim ariaghɨre. Ezɨ gumazamiziba Moses bagha iza ghaze, “E arazir ikuram gamua egha Ikiavɨra Itir God, ko nɨn atari. Nɨ e bagh Ikiavɨra Itir God ko mɨkɨmtɨ, a e da kuruzir kaba batokegh. Ezɨ Moses me bagha God ko mɨgei. Ezɨ Ikiavɨra Itir God oregha kamaghɨn Moses mɨgei, “Nɨ kuruzimɨn nedazimɨn ingarigh a isɨ temer ruaritam datɨgh egh temem asaragh. Eghtɨ gumazamizir kuruziba iviba, me kozorogh an gan ua ghuamaghegh aremeghan kogham.” Ezɨ Moses kuruzimɨn nedazim, brasɨn an ingarigha a isa temem gatɨgha anesara. Eghtɨ gumazamizir kuruziba iviziba, kozorogh an gan egh ghuamaghegh aremeghan kogham.</p>
<s2>Kar Godɨn Akam.</s2>
</twocol>
<ms>SAM <rq>Sam 78:1-2, 34-38</rq></ms>
<s1>Ia akam ikaragh: Ia Ekiamɨn ingangariba bar dagh nɨghnɨgh.</s1>
<q1>Nan gumazamiziba, ia deragh kɨ ian sure damuamin mɨgɨrɨgɨaba baragh.</q1>
<q2>Nan akamɨn otivir mɨgɨrɨgɨaba, ia deragh kuariba arigh da baragh.</q2>
<q1>Kɨ akar isɨn zuibar, mogomer akaba, kɨ dav kɨmam.</q1>
<q2>Eghaghanir kaba fomɨra ikegha iza datɨrɨghɨn otifi.</q2>
<s1>Ia akam ikaragh: Ia Ekiamɨn ingangariba bar dagh nɨghnɨgh.</s1>
<par/><goodbreak/>
<q1>God men maraziv soghezɨ me ariaghɨrezɨ,</q1>
<q2>men marazi navibagh ighegha guizbangɨra ua God bagha ize.</q2>
<q1>Me uamategha nɨrɨgha ghaze,</q1>
<q2>e Godɨn Bar Gavgaviba Itimɨn aven moga egha deragha iti.</q2>
<q2>Ezɨ a en akuragha uam e ini.</q2>
<s1>Ia akam ikaragh: Ia Ekiamɨn ingangariba bar dagh nɨghnɨgh.</s1>
<par/><goodbreak/>
<q1>Mɨgɨrɨgɨar me amir kaba, da bar guizbangɨra puvatɨ,</q1>
<q2>me a gifarava a mɨgei.</q2>
<q1>Me an akabar gɨn zuir puvatɨgha,</q1>
<q2>a me ko Dɨkɨrɨzir Akar Gavgavim abɨki.</q2>
<s1>Ia akam ikaragh: Ia Ekiamɨn ingangariba bar dagh nɨghnɨgh.</s1>
<par/><goodbreak/>
<q1>Ezɨ a men apangkuvighavɨra ikia,</q1>
<q2>men arazir kuraba gɨn amadagha, me gasɨghasɨzir puvatɨ.</q2>
<q2>A dughiar avɨribar uan adarim amɨnivagha anekazir puvatɨ.</q2>
<s1>Ia akam ikaragh: Ia Ekiamɨn ingangariba bar dagh nɨghnɨgh.</s1>
<par/><goodbreak/>
<ms>2. RIT <rq>Fi 2:6-11</rq></ms>
<mr>Akar dapanim: Iesus uabɨ dɨkabɨra, ezɨ bizir kam bagha God Iesus fegha a isa bar pɨn anetɨ.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>A guizbangɨra God, egha an arazir Godɨn mɨn itimɨn suighasa nɨghnɨzir puvatɨ. Bar puvatɨ. A uabɨ arazir kam bar anetegha, egha pura ingangarir gumazir kɨnimɨn mɨn oto. A nguazir kamɨn gumazimɨn otozɨ gumazamiziba an garima, a guizɨn gumazimɨn iti. Egha a uabɨ dɨkabɨragha egha Godɨn akam baragha bar an gɨn ghua dughiar an aremezim. Guizbangɨra a gumazir bar kuramɨn mɨrara, a ter ighuvimɨn areme. Ezɨ bizir kam bagha God Iesus fegha a isa bar pɨn anetɨ. Egha God ziar bar aghuir mam a ganɨngi, ezɨ ziar kam a bar ziabagh afira. God kamaghɨn ifonge, Godɨn nguibamɨn itiba ko nguazir kamɨn itiba ko nguazimɨn apengan itiba, me bar moghɨra Iesusɨn damazimɨn uan tevibar pɨrighɨva egh an apengan ikɨva an ziam fam. Egh me bar azenan an gun kamaghɨn mɨkɨm suam, “Krais Iesus, an Ekiam!” Eghɨva tuavir kamra, me ziar ekiam God en Afeziam danɨngam. God kamagh sua, ziar bar aghuir kam Iesus ganɨngi.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>E nɨn ziam fe, Krais Iesus. Nɨ ter ighuvimɨn aremegha uam e givese.</p3>
<p2>Aleluya.</p2>
<ms>GUTNIUS <rq>Jo 3:13-17</rq></ms>
<mr>Akar dapanim: Me Gumazibar Otarimɨn ziam pɨrafam.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Gumazir igharazitam Godɨn Nguibamɨn ghuavanabozir pu. Puvatɨ. Gumazibar Otarim uabɨra Godɨn Nguibam ategha zaghirɨ.</p>
<p>Fomɨra Moses gumaziba puvatɨzir danganimɨn ikia kuruzimɨn nedazir aghorimɨn itim a ghufe, eghtɨ kamaghɨra me Gumazibar Otarim ghufam. God kamagh sua, gumazir nɨghnɨzir gavgavim Gumazibar Otarimɨn itiba, me bar zurara itir ikɨrɨmɨrir aghuarim iniam. Bizir kam bagh me Gumazibar Otarim ghufam.</p>
<p>God Otarir bar vamɨra iti. Egha God nguazimɨn itir gumazamiziba, bar me gifonge. A kamagh sua, gumazamiziba bar nɨghnɨzir gavgavim an Otarimɨn ikɨva ovengan koghɨva, zurara itir ikɨrɨmɨrir aghuarim iniam. Bizir kam bagha an Otarir bar vamɨran kam me ganɨngi. God uan Otarim nguazimɨn gumazamizibar jasɨn mɨn me tuisɨghasa anemadazir puvatɨ. A men akurvaghasa anemada.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SEPTEMBA 16: DE BILONG INDIPENDENS" />
<ms1>SEPTEMBA 16: DE BILONG INDIPENDENS</ms1>
<ms>1. RIT <rq>1 Kin 8:55-61</rq></ms>
<mr>Akar dapanim: Ikiavɨra Itir God, en God, a faragha en inazir afeziaba ko ikezɨ moghɨn, datɨrɨghɨn an e ko ikiam.</mr>
<s1>Akar kam, a Israelia ko Judabar Atrivibar Akɨnafarir Faragha Zuim, o 1 Atriviba, an aven iti.</s1>
<twocol>
<p>Egha Solomon dɨkavigha tugha gumazamizibar damazimɨn tiarir ekiamɨn God deragh Israelia damuasa a ko mɨgei. A ghaze, “E Ikiavɨra Itir Godɨn iziam fam, a uan akar dɨkɨrɨzimɨn gɨn ghua navir amɨrɨzim ko dabirabir aghuim isa Israelia ganɨngi. A uan ingangarir gumazim Moses ko dɨkɨrɨzir akatam pura ghuzir puvatɨ. Ikiavɨra Itir God, a en God, a faragha en inazir afeziaba ko ikezɨ moghɨn, datɨrɨghɨn an e ko ikɨ. An e ateghtɨ e pura uarira ikian kogham. An e damutɨ en naviba a baghɨvɨra ikɨ, egh a en inazir afeziabagh anɨngizir akar gavgaviba, ko an araziba, ko an tuavir aghuiba, e deravɨra dar gɨn mangam. Kɨ God ko mɨgeir mɨgɨrɨgɨaba, ko bizir kɨ damuasava an azangsɨziba, an ada isɨ bar uan nɨghnɨzim darɨkigh. A uaghan, Israelia uan atrivim ko, apangkuvim men ikɨ men akurvagh, dughiabar vaghvagh men akurvaghtɨ me dagheba ko biziba oteveghan kogham. Eghtɨ nguazimɨn gumazamiziba bar fogh suam, Ikiavɨra Itir God, a God, ezɨ ua godɨn tam itir puvatɨ. Ia bar moghɨra uari isɨ Ikiavɨra Itir God, en God danɨngigh, egh an akar gavgaviba ko an araziba, ia datɨrɨghɨn ami moghɨn deraghvɨra dar gɨn mangɨ.”</p>
<s2>Kar Godɨn Akam.</s2>
</twocol>
<ms>SAM <rq>Sam 67:2-3, 5-7</rq></ms>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<q1>God, e kamaghɨn nɨn azai, nɨ deraghvɨra e damuva en apangkuv</q1>
<q2>Mati nɨn angazangarim e gisirazɨ moghɨn,</q2>
<q2>nɨ ragh en gan en akurvagh.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<q1>Eghtɨ nguazimɨn gumazamiziba ganigh nɨn arazibagh fogham.</q1>
<q2>Me kamaghɨn fogham, nɨ gavgavir bar ekiam ikia men akurvasi. Nɨ gumazamizibar araziba guizbangɨra da tuisɨgha, tuavir aghuim men akazɨ, me nɨn ifongiamɨn gɨrara zui.</q2>
<q2>Kamaghɨn, gumazamizibar naviba bar akueghɨva, ighiaba bangɨ nɨn ziam fam.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<q1>O God, nan ifongiam, gumazamiziba bar nɨ gifuegh nɨn ziam fɨ, nɨn ziar ekiam pɨrafam.</q1>
<q1>God, nɨ en God,</q1>
<q2>nɨ bar deragha e gami.</q2>
<q2>Ezɨ dagher aghuir avɨriba en nguazibar otifi.</q2>
<s1>Ia akam ikaragh: O Ekiam, nɨ en apangkuv, egh en akurvagh.</s1>
<par/><goodbreak/>
<ms>O:</ms>
<ms>SAM <rq>Sam 85:8-13</rq></ms>
<s1>Ia akam ikaragh: O Ekiam, nɨ uan apangkuvir arazim en akagh.</s1>
<q1>O Ikiavɨra Itir God, nɨ zurara bar e apangkuvir arazir kam en akagh,</q1>
<q2>en akuragh uam e inightɨ e deragh ikiam.</q2>
<b/>
<q1>Kɨ uan kuarim atɨgh Ikiavɨra Itir Godɨn Gavgavim Itim, kɨ an akam baragham.</q1>
<q2>E an gumazamiziba arazir kurar e amibar gɨn mangan kogh, uan navir averiabar aven a baghvɨra ikɨtɨ,</q2>
<q2>a mɨkɨmtɨ e navir amɨrɨzim ikiam.</q2>
<s1>Ia akam ikaragh: O Ekiam, nɨ uan apangkuvir arazim en akagh.</s1>
<par/><goodbreak/>
<q1>Bar guizbangɨra, an akurvazim, an gumazamizir an ziam fava an atiatia an apengan itiba, bar men boroghɨra iti.</q1>
<q2>An angazangarim e gisiragha en akura, a uabɨ e ko en nguazir kamɨn ikɨ mamaghɨra ikiam.</q2>
<b/>
<q1>Dughiar kamɨn, gumazamiziba uarir apangkuvigh, zurara guizɨn arazir aghuibar uarir amuam.</q1>
<q2>Me Godɨn damazimɨn deragh ikɨ, navir amɨrɨzimɨn ikɨ, deragh uari ko dapiagh ikiam.</q2>
<s1>Ia akam ikaragh: O Ekiam, nɨ uan apangkuvir arazim en akagh.</s1>
<par/><goodbreak/>
<q1>Gumazamiziba nguazimɨn ikia, bar guizbangɨra Ikiavɨra Itir Godɨn gɨn mangɨ nɨghnɨzir gavgavim an ikɨvɨra ikiam,</q1>
<q2>eghtɨ Godɨn uan Nguibamɨn Itim me damightɨ me an damazimɨn zuegham.</q2>
<q1>Guizbangɨra, Ikiavɨra Itir God en akuragh bizir aghuiba isɨ e danɨngam.</q1>
<q2>Eghtɨ nguazir en azeniba itiba, dagher bar avɨriba dar aghungam.</q2>
<s1>Ia akam ikaragh: O Ekiam, nɨ uan apangkuvir arazim en akagh.</s1>
<par/><goodbreak/>
<ms>2. RIT <rq>Kl 3:12-17</rq></ms>
<mr>Akar dapanim: Ia Kraisɨn akam ateghtɨ, a ian navir averiabar ikɨ gavgafigh.</mr>
<s1>Pol Kolosiba bagha osirizir akɨnafarimɨn dɨbobonim.</s1>
<twocol>
<p>God ua baghavɨra ia mɨsevezɨ, ia an gumazamizibar otivigha gɨfa, ezɨ a bar ia gifonge. Kamaghɨn amizɨ, ia arazir kabar amu: Ia gumazamizibar apangkuv, egh arazir aghuibar gumazir igharazibar amu, egh ia uari dɨkabɨragh, egh gumazibar asughasugh, egh dɨghorim amɨrazir arazim damu. Egh ian tongɨn tav arazir kuratam igharazitav damightɨma an an osemeghɨva, egh ia zuamɨra uari uarir anɨngaghan markɨ, egh uari uan arazir kuraba gɨn amang. Ia fo, Ekiam ian arazir kuraba gɨn amada, ezɨ kamaghɨra ia uaghan uarira uan arazir kuraba gɨn amang. Egh ia bar uarigh ifongegh. Arazir kam a bar arazir igharazibagh afira. Arazir kam, an arazir aghuir igharazibagh amima da bar deravɨram otiva, uari isa ingari. Krais navir amɨrɨzim ia ganɨngi, egha ia gamizɨma ia navir vamɨra iti, ezɨ navir amɨrɨzir kam ian navir averiabar ikɨva ia gativaghɨva nɨghnɨzir aghuiba ia danɨngam. Ia fo, navir amɨrɨzir kam bagha God ian diazɨma ia bar uari inigha nivafɨzir vamɨran mɨn oto. Egh zurara God mɨnabɨ. Egh Kraisɨn akam ian navir averiabar ikɨ gavgafigh. Eghtɨ ia vaghvagh nɨghnɨzir aghuiba ko fofozibar gɨn mangɨva uarira uarir sure damuva egh akurvazir akam uari danɨng. Egh Ighiabar Akɨnafarimɨn aven ighiabar amuva, egh Iesusɨn ziam fer ighiabar amuva, egh Godɨn Duam ian navir averiabagh atɨzir ighiabar amu. Dughiar ia ighiabar amuamim, ia uan navir averiabar God mɨnabɨ. Ezɨ bizir manaba ia dagh ami, mɨgɨrɨgɨaba o ingangariba, ia bizir kaba bar Ekiam Iesusɨn ziamɨn dar amu. Egh an ziamɨn ia God Afeziam mɨnabɨ.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kɨ nɨghnɨzir gavgavim Godɨn akar dɨkɨrizimɨn iti, egha a mɨzuai a nan akuragham.</p3>
<p2>Aleluya.</p2>
<ms>GUTNIUS <rq>Lu 17:11-19</rq></ms>
<mr>Akar dapanim: Gumazir ua izɨ Godɨn iziam famba ti puvatɨghama? Igharaz darazir Gumazim, a ti uabɨra?</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Ezɨ Iesus Jerusalemɨn ghuava, Samaria koma Galilin Distrighɨn tɨzimɨn zui. Ezɨ a nguibar mamɨn aven zuima, 10 pla lepa itir gumaziba a bato. Me mong saghon tuivighav ikiava,* tiarir arozimɨn an dei, “Iesus, Gumazir Ekiam, en apangkufigh.”</p>
<p>Ezɨma a men apighava, kamaghɨn me mɨgei, “Ia mangɨva, uari isɨva Godɨn ofa gamir gumazibar akagh.” Ezɨma me me bagha ghua tuavir arɨzimɨn men mɨkarziba zuegha dera</p>
<p>Ezɨ men mav, uabɨn garima an arɨmariam gɨvazɨma a uamategha izava pamtemɨn Godɨn diava egha an ziam fe. Egha Iesusɨn suemningɨn apengan irɨghava uan guam nguazim mɨtuaghava, Iesus a gamizir bizim bagha a mɨnaba. A Samarian gumazimra.</p>
<p>Ezɨ Iesus kamaghɨn azara, “Ezɨ kɨ 10 plan gumazir kaba akɨris ti, o puvatɨ? Ezɨ 9 pla managh iti? Ezɨ Judan gumazitam ua iza, a Godɨn ziam fe, o puvatɨ? Gumazir saghuiamɨn izezim uabɨra izava Godɨn ziam fe.” Eghava a kamaghɨn a mɨgei, “Nɨ dɨkavigh mangɨ. Nɨn nɨghnɨzir gavgavim nɨ gamizɨma, nɨ dera.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="SEPTEMBA 29: AKENSEL MAIKEL; WASMAN BILONG PNG" />
<ms1>SEPTEMBA 29: AKENSEL MAIKEL; WASMAN BILONG PNG</ms1>
<ms>1. RIT <rq>Jen 28:10-17</rq></ms>
<mr>Akar dapanim: Kɨ, nɨ ko nɨn ovavir boriba bangɨn, kɨ nguazimɨn itir kantribar gumazamiziba, bar deraghvɨra me damuam.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Ezɨ dughiar kamɨn Jekop Berseban nguibam ategha egha Haranɨn nguibamɨn zui. A zuima amɨnim pɨrizɨma a danganir mam gakui. Egha dagɨar mam inigha uan dapanimɨn aghoroghava akui. Egha an akua irebamɨn adidiar mamɨn gari. An otevir mam nguazimɨn itima an otevir mam overiamɨn iti. Ezɨ enselba an ghuavanaga izaghiri. Ezɨ Ikiavɨra Itir God an boroghɨn tughav iti. Egha a kamagh mɨgei, “Kɨ Ikiavɨra Itir God, nɨn inazir afeziam Abraham ko Aisakɨn God. Kɨ nguazir nɨ irɨghav itir kam nɨ ko nɨn ovavir boribar anɨngam. Eghtɨ nɨn ovavir boriba nguazir mɨnemniabar mɨn bar avɨrasemegham. Egh men nguazir, aruem anadi naghɨn ko, aruem uaghiri naghɨn ko, not ko, sautɨn itiba, me bar adagh isɨvagham. Eghtɨ nɨ ko nɨn ovavir boriba bangɨn, kɨ nguazimɨn itir kantribar gumazamiziba, bar deraghvɨra me damuam. Nɨ oragh, kɨ nɨ ko ikiam, eghtɨ nɨ managh mangam, kɨ nɨ geghuvam, egh kɨ ua nɨ inigh nguazir kamɨn izam. Kɨ nɨ ateghan kogham, egh mangɨ bizir kɨ nɨ mɨkemeziba kɨ bar dar amigham.”</p>
<p>Ezɨ Jekop osegha dɨkavigha ghaze, “Bar guizbangɨra, Ikiavɨra Itir God danganir kamɨn iti, ezɨ kɨ bizir kam gɨfozir puvatɨ!”</p>
<p>Egha an atiatigha ghaze, “Kɨ danganir kam bar an atiatingi. Kar Godɨn dɨpenim. Kar Godɨn Nguibamɨn tiar akam!”</p>
<s2>Kar Godɨn Akam.</s2>
</twocol>
<ms>O:</ms>
<ms>1. RIT <rq>Lo 7:9-10, 13-14</rq></ms>
<mr>Akar dapanim: Ekiam uan agharir gavgavimɨn ian akuragha ua ia ini.</mr>
<s1>Akar kam, Moses Osirizir Arazibar Akɨnafarim, o Diuteronomi, an aven iti.</s1>
<twocol>
<p>Ia bizir kam deravɨram a ginɨghnɨgh. Ikiavɨra Itir God, a guizbangɨra God. Egha a zurara uan Akar Gavgavir Dɨkɨrizibar gɨntɨgha uan gumazamizir a gifongegha an akar gavgavibar gɨn zuiba, a men apangkuvigh, egh borir gɨn otivamiba sara apangkuvir kam uaghan men ikɨ mamaghɨra ikiam. Eghtɨ a gifongezir puvatɨzir gumazamiziba, a men arazir kam ikaragham. A zuamɨra ivezir kuram me danɨngɨva me gasɨghasigham.</p>
<p>A bar ia gifuegh bar deragh ia damutɨ, ia borir avɨriba batɨtɨ ian adarazi bar avɨrasemegham. Egh a ian azenibar amightɨ, wit ko rais ko wain ko olivɨn temer avɨriba bam. Egh a ian bulmakau ko sipsipbar amutɨ da nguzir avɨriba batam. Ia nguazir kamɨn ikɨtɨ a bizir kaba bar, ia danɨngam. Nguazir kam, a fomɨra ia danɨngasa ian inazir afeziaba ko akam akɨrigha gɨfa. A bar deravɨra ia gami moghɨn, a nguazir kamɨn gumazitam deragha a gamizɨ puvatɨ. Ian amiziba ko bulmakaun amebaba, bar moghɨra otam, tam pura ikian kogham.</p>
<s2>Kar Godɨn Akam.</s2>
</twocol>
<ms>SAM <rq>Sam 138:1-5</rq></ms>
<s1>Ia akam ikaragh: Kɨ enselbar damazimɨn nɨn ziam fe.</s1>
<q1>O Ikiavɨra Itir God, kɨ uan navir averiamɨn aven bar nɨ mɨnaba.</q1>
<q2>Egha damazibar, kɨ ighiar nɨn ziam febagh ami.</q2>
<q1>Nɨ zurara bar na apangkuvigha bar deragha nan gari.</q1>
<q2>Nɨn akam ko nɨn ziam kamaghɨn en akagha ghaze, nɨ bar ekevegha bizir igharaziba bar dagh afira.</q2>
<q2>Kamaghɨn, kɨ nɨn Dɨpenim uan guam a mɨsuegh, teviba apɨrigh egh nɨn ziam fam.</q2>
<s1>Ia akam ikaragh: Kɨ enselbar damazimɨn nɨn ziam fe.</s1>
<par/><goodbreak/>
<q1>Kɨ nɨn deima, nɨ dughiar kamɨn nɨ nan dɨmdiaba barasi.</q1>
<q2>Egha uan gavgavim na ganɨgavɨra iti.</q2>
<s1>Ia akam ikaragh: Kɨ enselbar damazimɨn nɨn ziam fe.</s1>
<par/><goodbreak/>
<q1>Nɨ mɨgei, nguazir kamɨn atriviba uari nɨn akam baraki,</q1>
<q2>kamaghɨn me nɨn ziam fam.</q2>
<q1>Me nɨn ziar ekiam ko gavgavim gɨnɨghnɨgh,</q1>
<q2>nɨ amizir biziba bagh ighiabar amuam.</q2>
<s1>Ia akam ikaragh: Kɨ enselbar damazimɨn nɨn ziam fe.</s1>
<par/><goodbreak/>
<ms>2. RIT <rq>Re 12:7-12</rq></ms>
<mr>Akar dapanim: Maikel uan enselba ko, me kuruzir ekiam mɨsosi.</mr>
<s1>Akar kam, a Mogomer Akar Aghuriaghɨrɨzimɨn Akɨnafararim, o Revelesen, an aven iti.</s1>
<twocol>
<p>Ezɨ datɨrɨghɨn maburan mɨdorozim Godɨn Nguibamɨn pɨn oto. Maikel uan enselba ko kuruzir kam mɨsosi, ezɨ kuruzir ekiam uan enselba ko men mɨdorozim ikarvasi. Egha kuruzir kam gavgaviba puvatɨgha egha me Godɨn Nguibamɨn uan danganim ataki. Ezɨ Maikelɨn enselba kuruzir ekiam akunizɨ a izaghira irɨ. Kar kuruzir fomɨra itim, me Satan a garɨsi egha uaghan an ziar mam, “Gumazir Akam Gumazamizibagh asim.” A gumazir nguazimɨn itir gumazamizibagh ifarim, a datɨrɨghɨn uan enselba ko iza nguazim girɨ.</p>
<p>Ezɨ kɨ Godɨn Nguibamɨn tiarir ekiar mam barazi a kamaghɨn mɨgei,</p>
<q>“Gumazir Godɨn guamɨn tugha dɨmagariba ko aruebar en adarazi akam me gasim,</q>
<q2>me a isa anekunizɨ a nguazimɨn iraghu.</q2>
<q>Kamaghɨn, datɨrɨghɨn God uan gumazamizibar akurvasi,</q>
<q2>ezɨ an gavgavim bar azenim girɨzɨ,</q2>
<q2>A Bizibagh Ativir Dughiam otogha gɨfa!</q2>
<q>Ezɨ an Gumazir A Gumazamiziba Uam Me Iniasa Mɨsevezim,</q>
<q2>uan gavgavim inigha gumazamizibar akazɨ,</q2>
<q2>me an apengan iti!</q2>
<q>Kraisɨn adarazi, dughiar gumaziba me mɨsozima me ariaghɨrim,</q>
<q2>dughiar kamɨn me uan mɨkarzibagh</q2>
<q2>nɨghnɨzir pu. Puvatɨ. Me ghaze, pura bizim.</q2>
<q>Kamaghɨn, me sipsipɨn nguzimɨn ghuzim ko guizɨn akar me gun mɨgeimɨn,</q>
<q2>me Satanɨn mɨsuegha anebɨra.</q2>
<q>Kamagh amizɨ, ia Godɨn Nguibam ko an itir darasi bar,</q>
<q2>ia bar akongegh!</q2>
<q>Ezɨ gua nguazim ko ongarim guavzika,</q>
<q2>gua bar ikuvigham.</q2>
<q>Satan fo, a ikiamin dughiam bar otefe,</q>
<q2>kamagh amizɨ a guan anɨngaghɨ gua gasɨghasɨghasa gua bagha izaghirɨ.</q2>
<q>Kamaghɨn amizɨ, guan aven itir darasi,</q>
<q2>Iavzika.”</q2>
<s2>Kar Godɨn Akam.</s2>
</twocol>
<ms>O:</ms>
<ms>2. RIT <rq>Ef 6:10-20</rq></ms>
<mr>Akar dapanim: Ia dughiabar zurara Godɨn gumazamiziba bar me bagh ko mɨkɨm.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>Nan mɨgɨrɨgɨar abuananaba, ezɨ kɨ kamaghɨn mɨkɨmasa, ia Ekiamɨn poroghtɨ an gavgavir ekiam ia damutɨ ia tuivigh gavgavigham. God ia ganɨdir mɨdorozir biziba, ia bar dar aghuigh dar suikigh. Kamaghɨn ia tugh gavgavigh Satanɨn ifavarir nɨghnɨzir kuraba da munasam. Ia deravɨra nɨghnɨgh, e gumazamizir igharaziba ko uariv sozir puvatɨ. E duar kurar overiamɨn itiba ko uariv sosi. Duar gavgavir gumazamizibagh ativiba, ko aser gavgaviba itiba, ko nguazir kamɨn garir adariaba, duar kurar kaba dughiar mɨtater kamɨn aven ingarima e da ko uariv sosi. Kamaghɨn ia God ia ganɨngizir mɨdorozir bizibar suigh dar aghuigh. Egh arazir kuraba otivamin dughiam, ia tugh gavgavigh uan apanim munasɨ, mangɨ mɨdorozim gɨvaghamin dughiam, ia tugh gavgavigh mamaghɨra ikiam. Ia tugh gavgavighsɨ, Godɨn guizɨn akam benimɨn mɨn uan ivariam gikegh. Egh arazir aghuir ia zuraram amiba evarimɨn pɨzir korotiamɨn mɨn anerugh. Egh ia Akar Aghuim anekunsɨ zurara bar ifongegh, ezɨ arazir kam mati ia dagarir asuabar mɨn da zui. Akar Aghuir kam kamakɨn, God e ko navir vamɨra ikiasa. Egh dughiaba bar ia oramɨn mɨn nɨghnɨzir gavgavim uaghan an suiragh, eghtɨ gumazir kuram, Satan, a barir avim itiba ia gasavamangɨtɨ, eghtɨ ia orar kamɨn amodoghɨn barir avir kaba mungam. Ia God ian akurazir arazim gɨnɨghnɨgh, egh nɨghnɨzir kam mati ia dapanir asuar gavgavimɨn mɨn anerughtɨ a ian dapaniba avegham. Eghtɨ Godɨn akam, an Duam ia ganɨngizir mɨdorozir sabamɨn mɨn ia an suiragh. Ia bizir kabar amuva, egh God ko mɨkɨm. Egh a ian akurvaghsɨ ia an azangsɨgh. Ia zurara, Godɨn Duam ian navibagh inivtɨ, ia God ko mɨkɨm. Egh angamra ikɨ gan, egh dughiatam God ko mɨgeir arazim ataghraghan markɨ, egh zurara Godɨn gumazamiziba bar me bagh a ko mɨkɨm.</p>
<p>Egh ia uaghan na bagh God ko mɨkɨm suam, God uan akam na danightɨ, eghtɨ kɨ anekunsɨ, kɨ atiatingan koghɨva, egh bighvɨra mɨkɨmam. Egh Akar Aghuimɨn nɨghnɨzir mogomem aghuram. Ezɨ kɨ Akar Aghuim gumazamizir igharazibav kɨmasa, kɨ Krais Iesusɨn abuir gumazimɨn iti, kamaghɨn kɨ datɨrɨghɨn kalabusɨn iti. Eghtɨ ia God ko mɨkɨm suam, kɨ an Akar Aghuimɨn gun mɨkɨmsɨ, a gavgavim na danightɨ, kɨ atiatingan koghɨva bighvɨra Akar Aghuim mɨkɨmam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ia Ekiamɨn ingangarir gumazamizir an ifongiamɨn gɨn zuiba, ia bar akongegh.</p3>
<p2>Aleluya.</p2>
<ms>GUTNIUS <rq>Jo 1:47-51</rq></ms>
<mr>Akar dapanim: Ia gɨn Godɨn Nguibam gantɨ a kuighrɨghtɨ, ia Godɨn enselbar gantɨ da gumazibar otarim bagh mavanang ua izighram.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Iesus garima Nataniel a bagha izi. Ezɨ a kamaghɨn mɨgei, “Ia ganigh. Gumazir izir kam, a guizbangɨra Israelɨn gumazim. Ezɨ ifavarir akatam ko ifavarir arazir tam an itir puvatɨ.”</p>
<p>Ezɨ Nataniel kamaghɨn Iesusɨn azara, “Nɨ manmaghɨn na gɨfo?” Ezɨ Iesus kamaghɨn an akam ikara, “Filip tɨghar nɨn dɨmamin dughiamɨn, nɨ temer fighɨn povimɨn itima, kɨ nɨn gani.”</p>
<p>Ezɨ Nataniel akar kam baregha egha kamaghɨn a ikara, “Tisa, nɨ Godɨn Otarim! Nɨ Israelbar Atrivim!”</p>
<p>Ezɨ Iesus kamaghɨn a mɨgei, “Kɨ kamaghɨn nɨ mɨgei, nɨ temer fighɨn povimɨn itima, kɨ nɨn gani. Ezɨ bizir muziarir kamɨn, nɨ nɨghnɨzir gavgavim nan iti. Nɨ gɨn bizir ekiabar gantɨ da bizir kam bar a gafiragham.”</p>
<p>Egha Iesus ua kamaghɨn me mɨgei, “Kɨ guizbangɨra ia mɨgei, ia gɨn Godɨn Nguibamɨn gantɨ a kuighrɨgham, eghtɨ ia Godɨn enselbar gantɨ da Gumazibar Otarim bagh ghuavanangɨva, ua izighram.”</p>
<s2>Kar, Krais Iesusɨn Akar Aghuim.</s2>
</twocol>
<ms>O:</ms>
<ms>GUTNIUS <rq>Mt 17:14-21</rq></ms>
<mr>Akar dapanim: Ia mastetɨn ovɨzir muziarimɨn mɨn nɨghnɨzir gavgavim ikɨva, egh ia mɨghsɨar kamɨn mɨkɨm suam, “Nɨ dɨkavigh munagh mangɨ,” eghtɨ a mangam.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesus uan suren gumazir pumuning ko mɨkezim inigha ghua gumazamizir avɨrir ekiam bato. Ezɨ gumazir mam iza Iesusɨn boroghɨn tevimning apɨrigha egha ghaze, “Ekiam, nɨ nan otarimɨn apangkufigh. An dapanim abanganizɨ, a bar pazavɨra iti. Egha dughiar avɨriba an aviba ko dɨpabar ghuaghiri. Kɨ a inigha nɨn suren gumazir maba bagha izezɨma me anekɨran ibura.”</p>
<p>Ezɨ Iesus an akam ikaragha kamaghɨn mɨgei, “Oio, kɨ bar amɨra, ia dughiar kamɨn itir gumazamiziba, ian nɨghnɨzir gavgaviba puvatɨ, ian araziba koma nɨghnɨziba bar derazir puvatɨ. Kɨ dughiabar manmaghɨn ia ko ikiava egha ian osɨmtɨziba ateri? Nɨ uan otarim inigh kagh izɨ.” Ezɨ Iesus duar kuram batoghezɨ, duar kuram otarim ataghizɨma, an arɨmariam maghɨra gɨfa.</p>
<p>Ezɨ Iesusɨn suren gumazibara gɨn iza kamaghɨn an azai, “Manmagh amizɨ, e duar kurar kam batoghava avenge?”</p>
<p>Ezɨ a me mɨgɨa ghaze, “Ian nɨghnɨzir gavgavim bar sufi, ezɨ ia a batoghan ibura. Kɨ guizbangɨra ia mɨgei, ian nɨghnɨzir gavgavim zuravarim mastetɨn ovɨzitamɨn mɨn ikɨva, ia mɨghsɨar kam mɨkɨm suam, nɨ sɨvagh munagh mangɨ, eghtɨ a mangam. Ia nɨghnɨzir gavgavim ikɨ, ia guizbangɨra biziba bar dar amuam.”*</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="Misin Sande" />
<ms1>Misin Sande</ms1>
<ms>1. RIT <rq>Ais 2:1-5</rq></ms>
<mr>Akar dapanim: Ekiam, kantrin avɨribar gumazamiziba akuvagh inigh mɨghsɨar Godɨn Dɨpenim tughav itimɨn mangɨ.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<p>God, Juda ko Jerusalemɨn gumazamiziba mɨkɨmasa, irebamɨn mɨn bizim uan akam isa Emosɨn otarim, Aisaian aka. A ghaze.</p>
<q1>Dughiatam gɨn otivtɨma, mɨghsɨar Ikiavɨra Itir Godɨn Dɨpenimɨn tughav itim,</q1>
<q2>tugh bar gavgavigham.</q2>
<q1>Egh a pɨn mar ikɨ mɨghsɨar igharaziba bar dagh afiragham.</q1>
<q2>Eghtɨ kantrin igharazibar gumazamiziba bar izɨ an uari akuvagh ikiam.</q2>
<q2>Kantrin avɨribar gumazamiziba izɨ suam,</q2>
<q1>“Ia izɨ e Saionɨn mɨghsɨamɨn mavanangam, a Ikiavɨra Itir Godɨn mɨghsɨam.</q1>
<q2>Kar Jekopɨn Godɨn Dɨpenim.</q2>
<q1>E mangɨtɨ a uan arazir a ifongezibar en sure damuam.</q1>
<q2>Egh a uabɨ mɨsevezir tuavim, e an gɨn mangam.”</q2>
<q1>Moses Osirizir Araziba, Saionɨn mɨghsɨamɨn ikegh mangɨtɨ gumazamiziba a iniam.</q1>
<q2>Guizbangɨra, Jerusalemɨn nguibam, kar danganir Ikiavɨra Itir God uan akam isɨ uan gumazamizibar anɨngamim, eghtɨ me azenan mangɨ an akam akunam.</q2>
<q1>A jasɨn mɨn ikia kantriba bar dar gumazamizibar araziba tuisɨgh,</q1>
<q2>men osɨmtɨziba deragh da akɨrtɨ, me uari nigh deragh ikiam.</q2>
<q1>Egh me uan mɨdorozir sababa, da mɨsoghtɨ,</q1>
<q2>da baravigh nguazibagh tuir ainbar mɨn otivigham.</q2>
<q1>Egh me uan afuziba mɨsoghtɨ, da ikɨzɨrigh sabar azenibar ingaribagh ami moghɨn, otivigham.</q1>
<q2>Egh danganiba bar dar itir gumazamiziba, uam uari mɨsoghan kogh ikɨva, ua mɨdorozir arazibar sure damuan kogham.</q2>
<b/>
<q1>O Jekopɨn ovavir boriba, ia izɨ.</q1>
<q2>Ikiavɨra Itir God uan akar gavgaviba isa uan angazangarimɨn mɨn e ganɨdi.</q2>
<q2>Da angazangarim mɨn tuavim en akakasi, egha an akar gavgaviba, tuavim deravɨra en aka.</q2>
<q2>Eghtɨ e akar gavgavir kabar gɨn mangam.</q2>
<s2>Kar Godɨn Akam.</s2>
</twocol>
<ms>SAM <rq>Sam 98:1-6</rq></ms>
<s1>Ia akam ikaragh: Kantribar gumazamiziba, en Godɨn ganizɨ, an apaniba ko mɨsogha me abɨra.</s1>
<q1>Ia onger akar igiatam Ikiavɨra Itir God bagh, a bangɨ.</q1>
<q2>A uan agharimɨn bizir aghuir igharagha garibagh ami.</q2>
<q2>A uan gavgavir ekiamɨn amodoghɨn, mɨdorozir kam gamua apaniba abɨra.</q2>
<s1>Ia akam ikaragh: Kantribar gumazamiziba, en Godɨn ganizɨ, an apaniba ko mɨsogha me abɨra.</s1>
<par/><goodbreak/>
<q1>Ikiavɨra Itir God, apaniba ko mɨsogha me abɨrazir bizimɨn gun mɨkeme,</q1>
<q2>a uan akurvazir arazim isa gumazamizibar akazɨ me bar an gari. A Israelian apangkuvigha men akuraghasa dɨkɨrɨzir akar kam gɨnɨghnɨghavɨra ikia, me ataghizir puvatɨ.</q2>
<s1>Ia akam ikaragh: Kantribar gumazamiziba, en Godɨn ganizɨ, an apaniba ko mɨsogha me abɨra.</s1>
<par/><goodbreak/>
<q2>Kantribar gumazamiziba Godɨn gari, an apaniba ko mɨsogha me abɨragha, uam e ini. Nguazimɨn gumazamiziba, ia Ikiavɨra Itir God bagh bar akongezir ighiabar amu.</q2>
<q2>Ia onger akaba pamten dar amuva bar akuegh an ziam fɨ.</q2>
<s1>Ia akam ikaragh: Kantribar gumazamiziba, en Godɨn ganizɨ, an apaniba ko mɨsogha me abɨra.</s1>
<par/><goodbreak/>
<q1>Ia gitabav sogh, Ikiavɨra Itir God bagh ighiabar amu.</q1>
<q2>Ia boabav soghtɨ, dar arareba bar deragh.</q2>
<q1>Ia sɨghaba, ko itabagh iviva,</q1>
<q2>pamten dɨmɨva Ikiavɨra Itir Godɨn ziam fɨ, a en atrivim.</q2>
<s1>Ia akam ikaragh: Kantribar gumazamiziba, en Godɨn ganizɨ, an apaniba ko mɨsogha me abɨra.</s1>
<par/><goodbreak/>
<ms>2. RIT <rq>Ap 13:46-49</rq></ms>
<mr>Akar dapanim: Nɨ nguazir kamɨn itir gumazamiziba bar men akuraghtɨma kɨ ua me iniasa, bizir kam bagh, kɨ nɨ amɨsevezɨma, nɨ angazangarimɨn mɨn ikia tuavim Kantrin Igharazibar Gumazibar aka.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Kamaghɨn amizɨma Pol ko Barnabas atiatir puvatɨgha, akar bar gavgavimɨn me mɨgei, “Ia Judaba, ga faragha Godɨn akamɨn ia mɨkeme. Ezɨ ia akɨrim ragha akar kam gasara. Egha ghaze, e ikɨrɨmɨrir aghuir zurara itim inian kogham. Kamaghɨn amizɨma, ia oragh, ga uam akar kamɨn ia mɨkɨman kogham. Ga Kantrin Igharazibar Gumazibav kɨmam. Ekiam bizir kam bagha kamaghɨn e mɨkeme:</p>
<q2>‘Nɨ nguazir kamɨn itir gumazamiziba bar men akuraghtɨma</q2>
<q2>kɨ ua me iniasa,</q2>
<q2>bizir kam bagh, kɨ nɨ amɨsevezɨma,</q2>
<q2>nɨ tuavim Kantrin Igharazibar Gumazibar aka.’<glue width="0.2em" />”</q2>
<p>Ezɨ Kantrin Igharazibar Gumaziba, me akar kam baregha, bar akuegha ghaze, akar kam bar dera. Ezɨ gumazamizir God ikɨrɨmɨrir aghuir zurara ikiam bagha mɨseveziba, me bar nɨghnɨzir gavgavim an iti.</p>
<p>Ezɨ Ekiamɨn akam bar nguibaba bar dar ghu.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Ia mangɨ gumazamizibar amightɨ me nan suren gumazibar otiv. Kɨ dughiabar zurara ia ko ikɨ mangɨtɨ dughiar kam gɨvagham.</p3>
<p2>Aleluya.</p2>
<ms>GUTNIUS <rq>Mt 28:16-20</rq></ms>
<mr>Akar dapanim: Ia nguazimɨn itir nguibaba bar dar mangɨ, gumazamiziba bar me damutɨ, me nan suren gumazamizibar otiv.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ezɨ Iesusɨn suren gumazir 11 pla Galilin ghua, mɨghsɨar a me bativasa mɨkemezimɨn oto. Egha me Iesusɨn garava an ziam fe, egha men marazi okam nɨghnɨsi. Ezɨ Iesus men boroghɨra iza kamaghɨn me mɨgei, “God nguazim ko overiam gativamin gavgaviba bar na ganɨngi. Kamaghɨn amizɨ, ia nguazimɨn itir nguibaba bar dar mangɨ, gumazamiziba bar me damutɨ, me nan suren gumazamizibar otiv. Eghtɨ ia Afeziamɨn ziam ko, nan ziam, ko Godɨn Duamɨn ziamɨn me ru. Egh kɨ ia mɨkemezir mɨgɨrɨgɨaba, ia bar da isɨva men sure damu, eghtɨ me dar gɨn mangɨ. Ia deravɨra fogh, kɨ ia ko ikɨvɨra ikɨ mangɨtɨ, nguazir kamɨn dughiam gɨvagham.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="NOVEMBA 1: OLGETA SANTU" />
<ms1>NOVEMBA 1: OLGETA SANTU</ms1>
<ms>1. RIT <rq>Re 7:2-4, 9-14</rq></ms>
<mr>Akar dapanim: kɨ gɨn ua gari, gumazamizir avɨrim uari akuvagha iti. Gumazitam men avɨrim mengan iburagham. Gumazamizir kaba, me kantriba bar ko anababa bar ko mɨkarzir igharagha gariba bar ko nguibabar Akaba bar dar gumazamiziba, men marazira izegha iti.</mr>
<s1>Akar kam, a Mogomer Akar Aghuriaghɨrɨzimɨn Akɨnafararim, o Revelesen, an aven iti.</s1>
<twocol>
<p>Ezɨ kɨ enselɨn igharazimɨn gari, an aruem anadi naghɨn ikeghav anadi. A Godɨn zurazurara itimɨn inabazir osizirim an iti, egha a enselɨn 4 plan God ongarim ko nguazim gasɨghasɨghamin gavgavim anɨngiziba pamten men dei. A kamaghɨn mɨgei, “Ia zuamɨra nguazim ko ongarim ko temebagh asɨghasɨghan markɨ. God uan ingangarir gumazibagh inabas. E faragh uan Godɨn ingangarir gumaziba, inabazir osizirim e men guabar an osirigh gɨvaghtɨ, ia gɨn bizibagh asɨghasɨgh.”</p>
<p>Ezɨ kɨ orazi, me gumazamizir inabazir osizirim isibar dɨbobonim dɨbori. Me 144,000 plan gumazamiziba, inabazir osizirim me garɨsi, me Israelɨn kantrin aven itir 12 plan anababa, vaghvagha men varazira, osizirim ini. *</p>
<p>Egha kɨ gɨn ua gari, gumazamizir avɨrim uari akuvagha iti. Gumazitam men avɨrim mengan iburagham. Gumazamizir kaba, me kantriba bar ko anababa bar ko mɨkarzir igharagha gariba bar ko nguibabar akaba bar dar gumazamiziba, men marazira izegha iti. Me atrivir dabirabim ko Sipsipɨn Nguzimɨn guamɨn tuivighav iti. Me korotiar ghurghurir ruariba aghui, egha uan agharibar okavir aghuabar suiki. Me pamten kamaghɨn dei,</p>
<q>“En Godɨn uan atrivir dabirabim gaperazim,</q>
<q2>ko Sipsipɨn Nguzim, aningra en akuragha en apanim abɨra.</q2>
<q2>Ezɨ e aningɨn ziamning fe.”</q2>
<p>Ezɨ enselba bar ikia, atrivir dabirabim ko 4 plan bizir angamra itiba ko gumazir dapaniba, me me okarigha tuivighav iti. Egha atrivir dabirabimɨn garava tevir akuriba apɨra egha uan guaba nguazim mɨsuegha, egha Godɨn ziam fe. Me kamaghɨn mɨgei,</p>
<q>“Guizbangɨra!</q>
<q2>E uan God ziar ekiam a danɨng, egh a bagh bar akongegham,</q2>
<q2>egh kamagh mɨkɨm suam, an fofozim bar pɨn iti.</q2>
<q>Egh a mɨnabɨva, egh an ziam fam.</q>
<q2>A gavgavir ekiam iti, eghtɨ e an gavgavimɨn apengan ikiam.</q2>
<q2>Dughiabar zurara bizir kaba bar moghɨrama Godɨn biziba.</q2>
<q>Bar guizbangɨra!”</q>
<p>Ezɨ gumazir dapanibar mav kamagh nan azara, “Gumazamizir korotiar ruarir ghurghuriba aghuizir kaba, me taia? Me managhɨra ikegha ize?”</p>
<p>Ezɨ kɨ an akam kamagh a ikara, “Gumazir ekiam, nɨ uabɨ fo.” Ezɨ a kamagh na mɨgei,</p>
<q>“Gumazamizir kaba me uan apanibar dafaribar osɨmtɨziba ko mɨzazir ekiaba ini.</q>
<q2>Ezɨ osɨmtɨzir dughiam datɨrɨghɨn gɨfa.</q2>
<q>Ezɨ me uan korotiaba Sipsipɨn Nguzimɨn ghuzimɨn da ruegha,</q>
<q2>dagh amizɨ, da ghurghuri.</q2>
<s2>Kar Godɨn Akam.</s2>
</twocol>
<ms>SAM <rq>Sam 24:1-6</rq></ms>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<q1>Nguazir kam ko bizir an itiba bar,</q1>
<q2>da bar Ikiavɨra Itir Godɨn bizibara.</q2>
<q2>Ezɨ nguazimɨn itir gumazamiziba bar, uaghan an bizibara.</q2>
<q1>An ongarir konibar aven mati akɨnir guariba asegha,</q1>
<q2>nguazimɨn ingarigha a isava dɨpar kabagh isɨn anefazɨ a bar gavgafi.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>Tinara, Ikiavɨra Itir Godɨn mɨghsɨamɨn ghuavanangam?</q1>
<q2>Tinara, an Dɨpenimɨn aven mangam?</q2>
<q1>Gumazir kamagh amiba, merara an aven mangam.</q1>
<q2>Men navir averiaba ko, me amir araziba ko, nɨghnɨziba zue, egha asebar ziaba fer puvatɨgha,</q2>
<q2>igharaz darazi ko akam akɨrigha egh gɨn me gifarir puvatɨ.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>Kamagh amir darasi, Ikiavɨra Itir God deragh me damu, ua me inigh men akuragh me dɨpon suam,</q1>
<q2>me nan damazimɨn dera, egha osɨmtɨziba puvatɨ.</q2>
<q1>Gumazir kamagh amiba, kar me God buri.</q1>
<q2>Me Jekopɨn God, bar an boroghɨra ghua a baghavɨra iti.</q2>
<q4>(Ighiam gamua an suiam atugha avughsegha ua ighiam gami.)</q4>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<ms>2. RIT <rq>1 Jo 3:1-3</rq></ms>
<mr>Akar dapanim: Krais uamategh nguazir kamɨn izɨtɨ, e uan damazibar deravɨra an ganam. Egh an mɨn otogham.</mr>
<s1>Akar kam, akɨnafarir faragha zuim, Jon an osirizimɨn aven iti.</s1>
<twocol>
<p>Ia nɨghnɨgh, Afeziar Ekiam bar e gɨfuegha en dɨghorim gami. Egha ziar kam, Godɨn boriba, e gatɨ. Ezɨ guizbangɨra, e an boribara. Nguazir kamɨn gumazamiziba God gɨfozir puvatɨ, me kamaghɨn uaghan e gɨfozir puvatɨ. Nan adarasi, e datɨrɨghɨn Godɨn boriba. Egha e fozir puvatɨ, e gɨn manmaghɨn otivam. God bizir kam tɨghar en akagham. E kamaghɨn fo, Krais uamategh nguazir kamɨn izɨtɨ, e uan damazibar deravɨra an ganam. Egh an mɨn otogham. Gumazir an mɨn otivamin dughiam bagha mɨzua gariba, me Iesus zuezɨ moghɨn me uari zue.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Gumazamizir ingangarir ekiabagh amua osɨmtɨziba ateriba, ia na bagh izɨva avughsam.</p3>
<p2>Aleluya.</p2>
<ms>GUTNIUS <rq>Mt 5:1-12</rq></ms>
<mr>Akar dapanim: Ivezir bar ekiam ia mɨzua Godɨn Nguibamɨn iti, kamaghɨn ia naviba deragh bar akongegh.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Iesus gari avɨrir ekiam an gɨn izima a mɨghsɨar mamɨn anabogha, egha apera. Ezɨ an suren gumaziba a bagha izi.*</p>
<p>Ezɨ Iesus kamaghɨn uan suren gumazibar sure gamua ghaze,* “Ia Godɨn damazimɨn ia fo ia an bizibagh asa, ia God Bizibagh Ativamin Dughiamɨn aven mangam. Kamaghɨn ian naviba deragh. Ia datɨrɨghɨn azia itir gumaziba, ia bar akuegham. Kamaghɨn ian naviba deragh. Ia gumazir uari abɨra aghumra itiba, God nguazim bar ia danɨngam. Kamaghɨn ian naviba deragh. Ia gumazir arazir aghuiba baghavɨra ikia egha mati gumazim mɨtiriam an azi, egha mati gumazim kuarim an pɨri, God ian mɨtiriam a gɨvagham. Kamaghɨn ian naviba deragh. Ia gumazir apangkuvim igharazibar itiba, God ian apangkuvam. Kamaghɨn ian naviba deragh. Ia gumazamizir navir averiar zueziba, ia Godɨn ganam. Kamaghɨn ian naviba deragh. Ia gumazamizir adariba ko mɨdoroziba ageviba, me ‘Godɨn Boriba’ ia darɨgham. Kamaghɨn ian naviba deragh. Ia gumazamizir arazir aghuibagh amiba, ezɨ me arazir kam bagha osɨmtɨziba ko mɨzaziba ia ganɨdi, God Bizibagh Ativamin Dughiam, a iananam. Kamaghɨn ian naviba deragh. Me ian gari ia na ko iti, ezɨ bizir kam bangɨn me paza arazir osɨmtɨziba ko mɨzaziba ia ganɨdi, egha mɨgɨrɨgɨar ifavarir avɨriba ia gasi, kamaghɨn ian naviba deragh. Ivezir bar ekiam ia mɨzua Godɨn Nguibamɨn iti. Godɨn akam inigha izir gumazir ian faragha ghueziba, me uaghan kamaghɨra osɨmtɨziba ko mɨzaziba me ganɨngi. Kamaghɨn ia naviba deragh bar akongegh.”</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="NOVEMBA 2: OLGETA MANMERI I DAI PINIS" />
<ms1>NOVEMBA 2: OLGETA MANMERI I DAI PINIS</ms1>
<ms>MISA 1</ms>
<ms>1. RIT <rq>Jop 19:1, 23-27</rq></ms>
<mr>Akar dapanim: Kɨ fo, nan Akurvazir Gumazim Godɨn Nguibamɨn iti.</mr>
<s1>Akar kam, akɨnafarir Job osirizimɨn aven iti.</s1>
<twocol>
<p>Ezɨ Job a ikaragha ghaze,</p>
<q1>“Noka! Kɨ kamagh sua, kɨ God ko mɨgeir akar kaba,</q1>
<q2>gumazitam bar ada isɨ akɨnafaritamɨn da osirightɨ da ikɨvɨra ikɨ.</q2>
<q1>Kamaghɨn deragham, me ti nan akam isɨ,</q1>
<q2>dagɨatamɨn dagɨar tuizimɨn anerɨghoreghtɨ, a ikɨ kamaghɨra ikiam.</q2>
<q1>Kɨ fo, nan Akurvazir Gumazim Godɨn Nguibamɨn iti,</q1>
<q2>egh a gɨn nguazir kamɨn izɨ kotɨn aven tugh nan akurvagh na bagh mɨkɨmam.</q2>
<q1>Arɨmariar kuraba, nan mɨkarzim gasɨghasɨghtɨ, kɨ a sara ikɨvɨra ikɨ Godɨn ganam.</q1>
<q1>Kɨ uabɨ uan damazibar an ganam, eghtɨ a na bagh mɨkɨmam.</q1>
<q2>Kɨ an gantɨ an nan roroamɨn mɨn ikiam.</q2>
<q2>Kɨ guizbangɨra Godɨn ganasa nan navim bar dɨkavigha iti.”</q2>
<s2>Kar Godɨn Akam.</s2>
</twocol>
<ms>SAM <rq>Sam 42:2-3, 5; 43:3-5</rq></ms>
<s1>Ia akam ikaragh: O God, nɨ Godɨn angamra itim, kɨ nɨ bagha kuarim bar puvɨra nan pɨri.</s1>
<q1>Asɨzir atiam dɨpatam amasa ariaghɨra ivemara daghurir muziaribar uaghiri moghɨn,</q1>
<q2>O God, kɨ nɨn boroghɨn ikiasa bar ifonge.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>O God, nɨ Godɨn angamra itim, kɨ nɨ bagha kuarim bar puvɨra nan pɨri, mati gumazim kuarim an pɨrizɨ a dɨpatam ramasa.</q1>
<q2>God, dughiar manamra kɨ bar nɨn boroghɨra mangɨ egh nɨn ziam fam?</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>Kɨ fomɨra gumazamizir avɨrimɨn faragha ghua me inigha ghua Godɨn Dɨpenimɨn aven ghu.</q1>
<q2>Kɨ me ko zuir dughiamɨn,</q2>
<q2>gumazamizir avɨrir kam Godɨn ziam fa a mɨnabava pamten tiariba akara onger akabagh ami.</q2>
<q2>Kɨ bizir kabagh nɨghnɨgha egha nan navim bar moghɨra biaghɨrɨ.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>Nɨ uan guizɨn akam amadagh uan angazangarim akaghtɨ,</q1>
<q2>aning tuavim nan akagh uam na inigh Saionɨn mɨghsɨar nɨ ua bagha inabazimɨn mɨn Dɨpenir nɨ uabɨ itimɨn mangɨ.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>O God, nɨ nan God, nɨrara nan navim gamima a derazɨ kɨ bar akonge.</q1>
<q2>Kɨ nɨn ofa gamir dakozimɨn mangɨ,</q2>
<q2>egh uan gita mɨsogh nɨn ziar ekiam fam.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<q1>Kɨ uan navir averiamɨn aven uabɨra uabɨn azangsɨgha ghaze, kɨ tizim bagha bar oseme? Kɨ osɨman kogham.</q1>
<q2>Kamaghɨn dera, kɨ ua nɨghnɨzir gavgavim Godɨn ikɨva, uam an ziam fam.</q2>
<q2>A nan God, a nan akurvazir gumazim.</q2>
<s1>Ia akam ikaragh: O Ekiam, kamagh garir gumazamiziba, kar me God buri.</s1>
<par/><goodbreak/>
<ms>2. RIT <rq>1 Ko 15:51-57</rq></ms>
<mr>Akar dapanim: Ovevem, nɨn gavgavir nɨ gumazamiziba abɨrim a managh iti?</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ia oragh. Kɨ akar mogomer mamɨn gun ia mɨkɨmasa. En tarazi oveghan kogham. Me ikɨvɨra ikɨtɨma, sɨghar abuananam arangam, eghtɨ dughiar kamra God me damightɨ men nivafɨziba igharagh otogham. Bizir kam bar zuamɨram otogham, mati damazim komokoi moghɨn. Sɨgham arangamin dughiamɨn, ariaghreziba ua dɨkavighɨva uam ikuvan kogham. God bar moghɨra e damightɨ e nivafɨzir igharagha garibar otivam. A kamakɨn, mati gumazim korotiar ghurim suegha egha korotiar igiam aruzɨ moghɨn, e nivafɨzir kuram suegh, egh ikuvighan koghamin nivafɨzim arugham. Egh e ariaghɨrir nivafɨzim suegh, egh ariaghɨrir puvatɨzir nivafɨzim arugham. E gɨn uan ariaghɨrir nivafɨzir kuram sueghɨva, uan nivafɨzir ikuvan koghamibar aghuightɨ, dughiar kamɨn Godɨn Akɨnafarimɨn itir mɨgɨrɨgɨam a guizɨn otogham,</p>
<q>“God ovevem dɨkabɨragha, a gasɨghasɨki, egha bar a gafira.</q>
<q2>Ovevem, nɨ gumazamiziba dɨkabɨrir gavgavim managh iti?</q2>
<q2>Ovevem, nɨ gumazamiziba mɨzazim me ganɨdir gavgavim managh iti?”</q2>
<m>Ovevem, mɨzazir gavgavir gumazamizibagh anɨdim, arazir kuram dama a ini. Ezɨ arazir kuram uan gavgavim, Moses Osirizir Araziba dama a ini. En Ekiam Krais Iesusɨn ingangarimɨn, God gavgavim e ganɨdima, e ovevem ko mɨsogha a dɨkabɨri. Kamaghɨn, e Godɨn mɨnabi!</m>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Iesus kamaghɨn mɨgei,‘Nan afeziamɨn ifongiam a kamakɨn. Gumazamiziba bar otarimɨn gan nɨghnɨzir gavgavim an ikɨ, me ikɨrɨmɨrir aghuir zurara itim iniam. Eghtɨ kɨ ua izamin dughiamɨn me ua dɨkavam."</p3>
<p2>Aleluya.</p2>
<ms>GUTNIUS <rq>Jo 6:37-40</rq></ms>
<mr>Akar dapanim: Nan Afeziamɨn ifongiam kamakɨn, gumaziba bar Otarimɨn ganighɨva egh nɨghnɨzir gavgavim an ikɨva, me zurara itir ikɨrɨmɨrir aghuarim iniam. Eghtɨ Godɨn Kotɨn Dughiam otoghtɨ kɨ me damightɨ me ua dɨkavigham.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Afeziam na ganɨngiziba, me bar na bagh izam. Egh gumazir na bagh izamim, kɨ a batueghan kogham. Kɨ uan ifongiamɨn gɨn mangasa Godɨn Nguibam ategha izaghirɨzir puvatɨ. Kɨ Afeziar na amadazimɨn ifongiamɨn gɨn mangasa kɨ izaghirɨ. Ezɨ Afeziar na amadazimɨn ifongiam, a kamakɨn, kɨ gumazamizir a na ganɨngizitam ateghan kogham. Puvatɨ. Kɨ Godɨn Kotɨn Dughiamɨn me damightɨ me bar ua dɨkavigham. Nan Afeziamɨn ifongiam kamakɨn, gumaziba bar Otarimɨn ganighɨva egh nɨghnɨzir gavgavim an ikɨva, me zurara itir ikɨrɨmɨrir aghuarim iniam. Eghtɨ Godɨn Kotɨn Dughiam otoghtɨ kɨ me damightɨ me ua dɨkavigham.”</p>
<s2>Kar, Krais Iesusɨn Akar Aghuim.</s2>
</twocol>
<ms>Arapela Rit. lukim "Buk Rit bilong Planim ol Manmeri. "</ms>
<ms>MISA 2</ms>
<ms>1. RIT <rq>2 Mkb 12:43-45</rq></ms>
<mr>Akar dapanim: Gumazamizir arazir aghuibagh amuava ariaghreziba, me ua dɨkavigh ivezir aghuimra iniam. Arazir kam, Godɨn damazimɨn a bar guizbangɨra</mr>
<s1>Akar kam, Makabin akɨnafarir namba 2ɨn aven iti.</s1>
<twocol>
<p>Egha Judas uan mɨdorozir gumazibav kemezɨ, me dagɨar maba arɨki. Ezɨ dar dɨbobonim ghua 2,000 silvan dagɨabar oto. Ezɨ a dagɨar kaba amadazɨ da Jerusalemɨn ghu, eghtɨ ofa gamir gumaziba, arazir kuraba gɨn amangsɨ ofa damuam. Arazir Judas amizir kam, a bar moghɨra dera. Guizbangɨra, a nɨghnɨzir gavgavim kamaghɨn ikia ghaze, gumazir ovia ghueziba uamategh dɨkavam.</p>
<p>Guizbangɨra, Judasɨn nɨghnɨzir gavgavim kamakɨn, ua dɨkavamin arazimɨn ikian koghai, ezɨ gumazir ovia ghueziba bagha God ko mɨgeir arazir kam, a bar onganighai.</p>
<p>Judas nɨghnɨzir gavgavim kamaghɨn iti, gumazamizir arazir aghuibagh amuava ariaghreziba, me ivezir aghuimra iniam. Arazir kam, Godɨn damazimɨn a bar guizbangɨra. Kamaghɨn, Judas, mɨdorozir gumazir oveaghueziba bagha, God men arazir kuraba gɨn amangasa, a ofan mam gami.</p>
<s2>Kar Godɨn Akam.</s2>
</twocol>
<ms>SAM <rq>Sam 23:1-6</rq></ms>
<s1>Ia akam ikaragh: Ekiam na geghuvir gumazim.</s1>
<q1>Ikiavɨra Itir God, a gumazir uan sipsipba deragha dagh eghuva dar garimɨn mɨn iti.</q1>
<q2>A kamaghɨra deragha na geghuva nan gari.</q2>
<q2>Kamaghɨn kɨ bizitamɨn otevezir puvatɨ.</q2>
<q1>A na inigha ghua grazir aghuiba itir danganimɨn na atɨzɨ, kɨ dagh isɨn irav iti.</q1>
<q2>A na inigha dɨpar aghuiba itir danganibar zuima,</q2>
<q2>kɨ dar boroghɨn avughsa iti.</q2>
<s1>Ia akam ikaragh: Ekiam na geghuvir gumazim.</s1>
<par/><goodbreak/>
<q2>A uan iziar ekiam bangɨn, a fomɨra mɨkemezɨ moghɨn, a na inigha tuavir aghuibara zui.</q2>
<q1>O God, nɨ na ko iti.</q1>
<q2>Kamaghɨn, kɨ danganir zarimɨn mangɨva ovevemɨn tuavir mɨtarmemɨn mangɨ, egh bizir ikurabar atiatingan kogham.</q2>
<q2>Nɨ uan aghorir sipsipbagh eghuvimɨn suirazɨ,</q2>
<q2>kɨ an gara fo, nɨ na geghuv deragh nan ganam. Kamaghɨn, nan navim bar nan dera.</q2>
<s1>Ia akam ikaragh: Ekiam na geghuvir gumazim.</s1>
<par/><goodbreak/>
<q1>Nɨ na bagh daghem gamigha azenara na dafazɨ, nan apaniba bar nan gari.</q1>
<q2>Nɨ nan diazɨ, kɨ iza nɨ ko aperazɨ, nɨ borem isa nan dapanim ginge.</q2>
<q2>Ezɨ nan itarim, bar izɨvagha fasfagha iri.</q2>
<s1>Ia akam ikaragh: Ekiam na geghuvir gumazim.</s1>
<par/><goodbreak/>
<q1>Bar guizbangɨra, nɨn arazir aghuim ko apangkuvir arazim,</q1>
<q2>dughiabar zurara na ko ikiam.</q2>
<q2>Eghtɨ kɨ Ikiavɨra Itir Godɨn Dɨpenimɨn ikɨ mamaghɨra ikiam.</q2>
<s1>Ia akam ikaragh: Ekiam na geghuvir gumazim.</s1>
<par/><goodbreak/>
<ms>2. RIT <rq>Re 14:13</rq></ms>
<mr>Akar dapanim: Gumazamizir nɨghnɨzir gavgavim Ekiamɨn ikia egh gɨn ovengamiba, me bar akongegh.</mr>
<s1>Akar kam, a Mogomer Akar Aghuriaghɨrɨzimɨn Akɨnafararim, o Revelesen, an aven iti.</s1>
<twocol>
<p>Ezɨ kɨ Godɨn Nguibamɨn tiarir mam barazi, a kamagh mɨgei, “Nɨ akam kamaghɨn an osirigh. Datɨrɨghɨn ikɨ mangɨ, gumazamizir nɨghnɨzir gavgavim Ekiamɨn ikia egh gɨn ovengamiba, me bar akongegh.” Ezɨ Godɨn Duam uaghan ghaze, “Bar guizbangɨra. Me amir ingangarir osɨmtɨzir kam ategh, egh mangɨ avughsɨ. Egh me pura mangan kogham. Puvatɨ. Arazir aghuir me amiziba men gɨn mangɨtɨ God kotiamɨn dar ganam. Kamagh amizɨ, me bar akongegh.”</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya. Aleluya.</p2>
<p3>Kɨ mangɨ ia bagh danganiba akɨram, egh kɨ ua izɨ ia inigh mangɨtɨ, ia na ko ikiam.</p3>
<p2>Aleluya.</p2>
<ms>GUTNIUS <rq>Jo 14:1-6</rq></ms>
<mr>Akar dapanim: Nan Afeziamɨn dɨpenimɨn danganir avɨriba iti.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Iesus ua kamaghɨn uan suren gumazibav gei, “Ia nɨghnɨzir avɨribar amuva osɨman markɨ. Ia nɨghnɨzir gavgavim Godɨn ikɨva, egh uaghan nɨghnɨzir gavgavim nan ikɨ. Nan Afeziamɨn dɨpenimɨn danganir avɨriba iti, ezɨ kɨ mangɨva ia bagh danganibar kɨram. Bizir kam guizbangɨra puvatɨzɨ, ezɨ kɨ ia mɨkemeghan koghai. Kɨ mangɨva ia bagh danganim akɨrighɨva, egh ua izɨ ia inigh mangɨtɨ ia na ko ikiam. Egh nguibar kɨ ikiamim, ia uaghan na ko an ikiam. Ezɨ ia nguibar kɨ zuim, ia an tuavim gɨfogha gɨfa.”</p>
<p>Ezɨ Tomas a mɨgei, “Ekiam, e fozir pu, nɨ managh zui, kamaghɨn e manmaghɨn tuavir nɨ zuim gɨfogham?”</p>
<p>Ezɨ Iesus kamaghɨn a mɨgei, “Kɨ uabɨ kɨ tuavim, egha kɨ guizɨn akamɨn mɨngarim, egha kɨ ikɨrɨmɨrir aghuimɨn mɨngarim. Ezɨ gumazitam tuavir igharazimɨn Afeziam bagh mangɨgham kogham. Puvatɨ. Kɨrara kɨ Afeziam bagha zuir tuavim.</p>
<s2>Kar, Krais Iesusɨn Akar Aghuim.</s2>
</twocol>
<ms>Arapela Rit. lukim "Buk Rit bilong Planim ol Manmeri."</ms>
<ms>MISA 3</ms>
<ms>1. RIT <rq>Ais 25:6, 7-9</rq></ms>
<mr>Akar dapanim: Ekiam, guizbangɨra ovevem a gɨvaghtɨ, ovevem ua me bativan kogham.</mr>
<s1>Akar kam, Godɨn akam inigha izir gumazim Aisaia, an osiri.</s1>
<twocol>
<q1>Egh Saionɨn mɨghsɨam, Ikiavɨra Itir Godɨn Gavgaviba Bar Itim, isar bar ekiam kantribar gumazamiziba bar me bagh a damuam.</q1>
<q2>Eghtɨ isar kam bar deragh, asɨzir bar aghuiba ko damamin wainɨn dɨpar bar aghuim an ikiam.</q2>
<q1>Datɨrɨghɨn gumazamizir naviba osemegha itiba,</q1>
<q2>me mati gumazim aremezɨ, me a bagha osemegha korotiar pɨziba aghui.</q2>
<q2>Eghtɨ Ikiavɨra Itir God, Saionɨn mɨghsɨamɨn kantribar gumazamiziba bar, men osɨmtɨziba agɨvam.</q2>
<q1>Egh bar ovevem agɨvaghtɨ,</q1>
<q2>ovevem ua me bativan kogham.</q2>
<q1>Ikiavɨra Itir God, en Ekiam, men ararem agɨvagham,</q1>
<q2>egh bar gumazamizibar damazibar teriba bar da adizam.</q2>
<q1>Egh a uan gumazamizir aghumsɨgha itiba,</q1>
<q2>a men aghumsɨziba bar da gɨvagham.</q2>
<q3>Kar, Ikiavɨra Itir God kamaghɨn damuasa mɨkemezir akam.</q3>
<q1>Ezɨ bizir kaba otivamin dughiamɨn, gumazamiziba kamaghɨn mɨkɨmam,</q1>
<q2>“Ikiavɨra Itir God, en God. E nɨghnɨzir gavgavim an ikɨ, a mɨzuam ikɨtɨ, anarɨra izɨ en akuragh uam e iniam.</q2>
<q1>A uabɨra Ikiavɨra Itir God, egha a en akura.</q1>
<q2>Kamaghɨn a uam e inizir bizir kam bagh, e bar akuegham.”</q2>
<s2>Kar Godɨn Akam.</s2>
</twocol>
<ms>SAM <rq>Sam 63:2-3, 3-4, 5-6, 8-9</rq></ms>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<q1>O God, nɨ nan God, kɨ nɨn ganasa nɨ baghavɨra mɨzua iti.</q1>
<q2>Kɨ mati, dɨpaba puvatɨzir danganimɨn ikia dɨpam bagha ariaghiri moghɨn,</q2>
<q2>nan duam nɨ ko ikiasa ifongezɨ, kɨ bar uabɨ isa nɨ ganɨngi.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Kɨ nɨn Dɨpenimɨn aven nɨn ganasa ifonge,</q1>
<q2>nɨ uan gavgavim ko ziar ekiam nan akaghasa kɨ ifonge.</q2>
<q1>Nguazir kamɨn ikɨrɨmɨrim a dera,</q1>
<q2>ezɨ nɨn apangkuvir arazim a gafiragha bar moghɨra dera.</q2>
<q2>Kamaghɨn, kɨ nɨn iziam fe.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Kɨ angamra ikɨvɨra ikɨ, nɨ mɨnabɨva nɨn iziam fɨvɨra ikiam.</q1>
<q2>Kɨ uan dafariba fegh ghuanabogh nɨ ko mɨkɨmam.</q2>
<q1>Nan duam bar deraghavɨra ikia mati,</q1>
<q2>gumazim dagher aghuiba ame egha bar ikɨri.</q2>
<q2>Kamaghɨn, kɨ bar akuegha nɨn iziam fa, ighiabagh ami.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<q1>Nɨ dughiabar zurara nan akurvasi.</q1>
<q2>Kɨ tuarir nguzim uan amebamɨn avɨzimɨn apengan iti moghɨn, kɨ bar nɨn boroghɨn ikia,</q2>
<q2>bar akuegha ighiabagh ami.</q2>
<q1>Nan duam nɨ ko poroghav iti,</q1>
<q2>ezɨ nɨn agharim deragha na avara.</q2>
<s1>Ia akam ikaragh: O nan God, nan duam nɨ bagha mɨtɨriam an azi.</s1>
<par/><goodbreak/>
<ms>2. RIT <rq>Fl 3:20-21</rq></ms>
<mr>Akar dapanim: Krais uan gavgavimɨn en mɨkarzir apengtɨzir oveavɨra itir kaba dar amightɨ, da mɨkarzir igiabagh avagham. Egh Kraisɨn mɨkarzir aghuir angazangarimɨn itimɨn mɨraram otogham.</mr>
<s1>Pol Filipaba bagha osirizir akɨnafarimɨn dɨbobonim.</s1>
<twocol>
<p>Ezɨ eia, e Godɨn Nguibamɨn gumazamiziba. E, Ekiam Krais Iesus en Akurvazir Gumazim, a pɨn munagh ikegh izighrɨva uam e iniam, ezɨ e a baghavɨra mɨzuai. Krais uan gavgavimɨn a bizibar amutɨ da bar an apengan ikiam. Egh gavgavir kamra an en mɨkarzir apengtɨzir oveavɨra itir kaba dar amightɨ, da mɨkarzir igiabagh avagham. Egh Kraisɨn mɨkarzir aghuir angazangarimɨn itimɨn mɨraram otogham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Kɨ uabɨ ua dɨkavzir arazimɨn mɨngarim. Egha kɨ uabɨ kɨ ikɨrɨmɨrir zurara itim. Ezɨ gumazamizir angamra ikia nɨghnɨzir gavgavim nan itiba, me ovengan kogham. Puvatɨ. Me zurara angamra ikɨ mamaghɨra ikiam.</p3>
<p2>Aleluya.</p2>
<ms>GUTNIUS <rq>Jo 11:17-27</rq></ms>
<mr>Akar dapanim: Kɨ uabɨ, kɨ gumazir gumazamizibagh amima me ua dɨkavim, egha kɨ uabɨ, kɨ gumazir ikɨrɨmɨrir zurara itim anɨdim.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Iesus uan suren gumaziba ko ghuava Betanin nguibamɨn boroghɨn zui, egha kamaghɨn oraki, Lasarus 4 plan dughiabar mozimɨn ike. Betanin nguibam a Jerusalemɨn boroghɨn iti, tuavimɨn ruarim a 3 plan kilomitan tu. Ezɨ Judian gumazamizir avɨriba iza Marta ko Marian gara iti. Aningɨn dozimɨn ovevem bagha, me aningɨn akurvaghamin mɨgɨrɨgɨar tabav kɨmtɨ aningɨn navimning deraghasa, me ize. Ezɨ Marta orazima Iesus izi, ezɨ a Maria ataghizɨ a dɨpenimɨn itima a ghua tuavimɨn Iesus bato.</p>
<p>Egha Marta kamaghɨn Iesus mɨgei, “Ekiam, nɨ kagh ikezɨ, nan dozim aremeghan koghai! Ezɨ kɨ uaghan fo, nɨ datɨrɨghɨn bizitam bagh Godɨn azaraghtɨ a nɨ danigam.”</p>
<p>Ezɨ Iesus a mɨgei, “Nɨn dozim ua dɨkavigham.”</p>
<p>Ezɨ Marta a mɨgei, “Kɨ fo, a nguazim gɨvaghamin dughiamɨn dɨkavigham, dughiar gumazamiziba bar dɨkavamim.”</p>
<p>Ezɨ Iesus a mɨgei, “Kɨ uabɨ, kɨ gumazir gumazamizibagh amima me ua dɨkavim, egha kɨ uabɨ, kɨ gumazir ikɨrɨmɨrir zurara itim anɨdim. Gumazitam, nɨghnɨzir gavgavim nan ikɨva aremeghɨva, an angamra ikɨvɨra ikiam. Ezɨ gumaziba bar angamra ikia egha nɨghnɨzir gavgavim nan iti, me aremeghan kogham. Puvatɨ. Me angamra ikɨ mamaghɨra ikiam. Nɨ nɨghnɨzir gavgavim akar kabar iti, o puvatɨ?”</p>
<p>Ezɨ Marta kamaghɨn Iesus mɨgei, “Are, Ekiam! Kɨ nɨghnɨzir gavgavim ikia fo, nɨ Godɨn Otarim. Nɨ gumazir kam God nguazimɨn nɨ amangasa mɨkeme, Gumazir God Uam E Iniasa Mɨsevezim.”</p>
<s2>Kar, Krais Iesusɨn Akar Aghuim,</s2>
</twocol>
<ms>Arapela Rit, lukim "Buk Rit bilong Planim ol Manmeri. "</ms>
<eject/>
<info category="h" value="NOVEMBA 9: BLESIM HAUS LOTU BILONG SANTU JON LATERAN" />
<ms1>NOVEMBA 9: BLESIM HAUS LOTU BILONG SANTU JON LATERAN</ms1>
<ms>1. RIT <rq>Ese 47:1-2, 8-9, 12</rq></ms>
<mr>Akar dapanim: Kɨ garima, dɨpam tiar akar aruem anadi naghɨn itimɨn apengan otogha ivemara ghuaghiri. Ezɨ dɨpar kam an ivemara ghuaghirir naghɨn, biziba bar angamra ikiam.</mr>
<s1>Akar kam, Godɨn akam inigha izir gumazim Esekiel, an osiri.</s1>
<twocol>
<p>Egha Esekiel ghaze, God ua na inigha Godɨn Dɨpenimɨn tiar akamɨn ize. E fo, Godɨn Dɨpenim aruem anadi naghɨn gari. Dughiar kam, kɨ garima, dɨpam tiar akar aruem anadi naghɨn itimɨn apengan otogha ivemara ghuaghiri. Ezɨ uaghan dɨpam sautɨn amadaghan itir tiar akar kamɨn otogha sautɨn amadaghan itir ofa gamir dakozimɨn boroghɨn ivemara ghuaghiri, egha ofa gamir dakozim gita. Ezɨ a na inigha ghua tiar akar notɨn amadaghan itimɨn azenan ghugha, egha ga dɨvazir ekiar Godɨn Dɨpenim avɨnizimɨn azenan ghu. Egha ga arua dɨvazimɨn mɨriamɨn azenan ghua egha tiar akar aruem anadi naghɨn itimɨn oto. Egha kɨ dɨpamɨn garima, a sautɨn amadaghan itir dɨvazimɨn tiar akamɨn apengan otogha emɨra zui.</p>
<p>Egha a kamaghɨn na mɨgei, “Dɨpar aruem anadi naghɨn ivemarim, a Jordanɨn fanemɨn danganir zarimɨn ghuaghiri, egha bar ghua Amangsɨzim Itir Dɨpar Akaremɨn tu. E fo, dɨpar akarer kam amangsɨzim a gizɨfa. Ezɨ dɨpar kam a damutɨ, a dɨpar aghuimɨn otogh amangsɨzim puvatɨgham. Ezɨ dɨpar kam zuir danganiba, asɨzir igharagha gariba izɨ an boroghɨn ikiam. Eghtɨ osirir avɨriba an ikiam. Guizbangɨra, dɨpar kam Amangsɨzim Itir Akarem damutɨ a deragham. Egh dɨpar kam ivemara ghuaghirir naghɨn, biziba bar angamra ikiam.</p>
<p>Ezɨ Godɨn Dɨpenimɨn otozir dɨpar kamɨn mɨriamningɨn, temer igharagha garir aghuiba otiv bɨvɨra ikiam. Temer kabar dafariba da mɨsɨngan kogham. Temer kaba, dɨpar iza Godɨn Dɨpenimɨn otozimɨn boroghɨn iti, kamaghɨn da iakinibar zurara bɨvɨra ikiam. Eghtɨ gumazamiziba temer kabar ovɨzibar amɨva, egh dar dafariba iniva uan duaba ko arɨmariabar kɨram.”</p>
<s2>Kar Godɨn Akam.</s2>
</twocol>
<ms>SAM <rq>Sam 46:2-3, 5-6, 8-9</rq></ms>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<q1>God, en danganir mogomemɨn mɨn ikia e akumakua deragha en gara, gavgavim zurarama e ganɨdi.</q1>
<q2>Dughiar e osɨmtɨzir ekiabar aven itibar, a en akurvaghasa gara iti.</q2>
<q1>Mɨkɨmkɨziba otivtɨ, mɨghsɨaba dɨpɨrighɨrɨ ongarir torimɨn magɨrɨtɨ, e atiatingan kogham.</q1>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<q1>Godɨn Nguibam, a Godɨn Bar Pɨn Itim ua bagh a ginaba, egha an aven iti.</q1>
<q2>Ezɨ faner bar ekiar mam an torimɨn ivemarima,</q2>
<q2>gumazamiziba dɨpar kam bagha bar akonge.</q2>
<q1>God Nguibar kamɨn aven iti, ezɨ Nguibar kam ikuvighan kogham.</q1>
<q2>Amɨnim tɨghar tisɨ damutɨ, God an akuragham.</q2>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<q1>Ikiavɨra Itir Godɨn Gavgaviba Bar Itim, an e ko iti.</q1>
<q2>A Jekopɨn God, a en danganir mogomem.</q2>
<q4>(Ighiam gamua an suiam atugha avughsegha ua ighiam gami.)</q4>
<q1>Aria! Ia izɨ Ikiavɨra Itir God amizir bizibar ganigh.</q1>
<q2>A nguazimɨn amizir biziba, ia dar gan dɨgavir kurabar amuam.</q2>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<ms>2. RIT <rq>1 Ko 3:9-11, 16-17</rq></ms>
<mr>Akar dapanim: Ia mati Godɨn Dɨpenim.</mr>
<s1>Pol Korinba bagha osirizir akɨnafarir namba 1ɨn dɨbobonim.</s1>
<twocol>
<p>Ga uaning inigha Godɨn ingangarim gami, ezɨ ia mati an azenim.</p>
<p>Egha ia uaghan mati Godɨn Dɨpenim. God uan apangkuvimɨn, fofozim na ganɨngizɨ, kɨ mati dɨpenibar ingarir gumazir fofozir bar ekiam itim. Egha kɨ dagɨaba arɨzima, gumazir igharazim dagh isɨn dɨpenimɨn ingari. Eghtɨ dɨpenimɨn ingarir gumaziba vaghvagh deravɨra ganɨva dɨpenimɨn ingar. Ia fo, God Krais Iesus isa, dɨpenimɨn ingarir dagɨar faragha atɨzimɨn mɨn anetɨgha gɨfa. Eghtɨ gumazitam, dɨpenimɨn ingarir dagɨar faragha itir igharazitam, uam anerɨghan kogham.</p>
<p>Ia Godɨn Dɨpenimra, ezɨ Godɨn Duam ian aven iti. Ia ti kamaghɨn fozir puvatɨ? Godɨn Dɨpenim, a ua baghavɨram a ginabas. Ezɨ dɨpenir kam, kar iarara. Kamaghɨn, gumazitam Godɨn Dɨpenim gasɨghasightɨma, God gumazir kam gasɨghasɨgham.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>"“Dɨpenir kam kɨ uabagh a ginabazɨ a nan ingangarim baghavɨra iti, nan ziam an ikia mamaghɨra iti.”."</p3>
<p2>Aleluya.</p2>
<ms>GUTNIUS <rq>Jo 2:13-22</rq></ms>
<mr>Akar dapanim: Iesus mɨgeir Godɨn Dɨpenir kam, an mɨkarzimra.</mr>
<s1>Ia, Krais Iesusɨn Akar Aghuir Jon osirizim, a baragh.</s1>
<twocol>
<p>Ezɨ Israel bagh Itazir Dughiamɨn Isam otivasa roghɨra izima, ezɨ bizir kam bagha Iesus Jerusalemɨn nguibar ekiamɨn ghu. Egha a Godɨn Dɨpenimɨn avɨzimɨn aven ghua bizibar garima, gumaziba dagɨaba iniasa bulmakauba ko sipsipba ko kuaraziba amadi. Ezɨ a garima dagɨaba uari ikarvazir gumaziba apiaghav iti. Ezɨ Iesus beniba inigha bɨzimɨn mɨn a da ike. Egha a gumaziba ko men sipsipba ko bulmakauba bar me batoke, ezɨ me Godɨn Dɨpenimɨn avɨzim ategha zui. Ezɨ a dagɨaba uari ikarvazir gumazibar dakoziba akuri da ira dagɨaba akɨziragha tintinibar zui. Ezɨ a kamaghɨn gumazir dagɨaba bagha kuaraziba amadiba pamten me mɨgei, “Ia kuaraziba inigh mangɨ! Ia nan Afeziamɨn dɨpenim biziba amadir danganimɨn mɨn a damuan markɨ.” Ezɨ an suren gumaziba an amizir arazir kamɨn ganigha, egha me Godɨn Akɨnafarimɨn itir akar mam ginɨrɨ. Akar kam a kamakɨn, “Nan navir averiam bar nɨn dɨpenim gɨfuegha egha a baghavɨra iti.”</p>
<p>Ezɨ Judan gumazir aruaba Iesus amizir arazir kamɨn ganigha, egha me kamaghɨn an azara, “Nɨ mirakelɨn arazir manam damigh en akagh suam, nɨ gavgavim ikia gatɨrɨghɨn arazir kam gami?” Ezɨ Iesus kamaghɨn men akam ikara, “Ia Godɨn Dɨpenir kam apɨrightɨ, eghtɨ kɨ dughiar pumuning ko mɨkezimɨn uam an ingarightɨma a tugham.” Ezɨ Judaba kamaghɨn mɨgei, “Me 46 plan azenibar Godɨn Dɨpenir kamɨn ingari. Eghtɨ nɨ ti dughiar pumuning ko mɨkezimɨn a ingarightɨ a tugham, o?”</p>
<p>Ezɨ Iesus mɨgeir Godɨn Dɨpenir kam, an mɨkarzimra. Ezɨ God gɨn mozimɨn a gamizɨma a ua dɨkafi, ezɨ an suren gumaziba ua akar a fomɨra mɨkemezir kam ginɨrɨ. Egha akar Godɨn Akɨnafarimɨn itim ko akar Iesus mɨkemezir kam nɨghnɨzir gavgavim dar iti.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="DESEMBA 8: SANTU MARIA I NO GAT SIN" />
<ms1>DESEMBA 8: SANTU MARIA I NO GAT SIN</ms1>
<ms>1. RIT <rq>Jen 3:9-15, 20</rq></ms>
<mr>Akar dapanim: Kɨ nɨn ovavir boribar amightɨ, me amizimɨn ovavir boribar apanimɨn ikiam.</mr>
<s1>Akar kam, a Faraghavɨram Otivizir Bizibar Akɨnafarim, o Jenesis, an aven iti.</s1>
<twocol>
<p>Ezɨ Ikiavɨra Itir Godɨn Gavgavim gumazimɨn diagha ghaze, “Nɨ managh iti?”</p>
<p>Ezɨ gumazim akam ikaragha kamagh mɨgei, “Kɨ bibiamra iti. Kɨ nɨ barazi, nɨ azenir kamɨn arua izima, kamaghɨn kɨ atiatigha modo.”</p>
<p>Ezɨ God an azara, “Nɨ manmaghɨra fo, nɨ bibiamra iti? Tina nɨ mɨkeme? Nɨ, iter ovɨzir kɨ gua daman anogoroghezir kam, nɨ ti an ovɨzitam anemeghama?” </p>
<p>Ezɨ gumazim a ikaragha kamagh mɨgei, “Amizir nan roroamɨn mɨn ikiamin nɨ na ganɨngizim, anarɨra iter kamɨn ovɨzir mam na ganɨngɨzɨ, kɨ aneme.”</p>
<p>Ezɨ Ikiavɨra Itir Godɨn Gavgavim kamagh amizimɨn azara, “Nɨ manmaghsuavɨra bizir kam gami?” Ezɨ amizim an akam ikaragha ghaze, “Kuruzim na gifarazɨ, kɨ iter kamɨn ovɨzir kam ame.”</p>
<p>Ezɨ Ikiavɨra Itir Godɨn Gavgavim kamaghɨn kuruzim mɨgei, “Nɨ arazir kurar kam a gami, ezɨ datɨrɨghɨn kɨ nɨ abɨnamin akar gavgavim iti. Nɨ osɨmtɨzir bar ekiam ikiam. Osɨmtɨzir nɨ iniamim, an osɨmtɨzir asɨzir igharaziba iniamim gafiragham. Egh nɨ zurara uan navimɨn nguazimɨn davarva, egh nguazim mɨnezibara amɨva ikiam. Egh kɨ nɨ damightɨ nɨ amizimɨn apanimɨn ikiam, eghtɨ amizim nɨ apanimɨn ikiam. Eghtɨ kɨ nɨn ovavir boribar amightɨ, me amizimɨn ovavir boribar apanimɨn ikiam. Egh an ovavir borir mam nɨn dapanim dɨkaragham, eghtɨ nɨ an dagarir gɨnkevim giviam.”</p>
<p>Ezɨ gumazim kamaghɨn nɨghnɨsi, an amuim, gumazamiziba bar men ovavir amizimɨn otogham. Kamaghɨn, a ziam, “Iv” a gatɨ.</p>
<s2>Kar Godɨn Akam.</s2>
</twocol>
<ms>SAM <rq>Sam 98:1-4</rq></ms>
<s1>Ia akam ikaragh: Ia onger akar igiatam Ikiavɨra Itir God bagh, a bangɨ.</s1>
<q1>Ia onger akar igiatam Ikiavɨra Itir God bagh, a bangɨ.</q1>
<q2>A uan agharimɨn bizir aghuir igharagha garibagh ami.</q2>
<q2>A uan gavgavir ekiamɨn amodoghɨn, mɨdorozir kam gamua apaniba abɨra.</q2>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<q1>Ikiavɨra Itir God, apaniba ko mɨsogha me abɨrazir bizimɨn gun mɨkeme,</q1>
<q2>a uan akurvazir arazim isa gumazamizibar akazɨ me bar an gari. A Israelian apangkuvigha men akuraghasa dɨkɨrɨzir akar kam gɨnɨghnɨghavɨra ikia, me ataghizir puvatɨ.</q2>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<q2>Kantribar gumazamiziba Godɨn gari, an apaniba ko mɨsogha me abɨragha, uam e ini. Nguazimɨn gumazamiziba, ia Ikiavɨra Itir God bagh bar akongezir ighiabar amu.</q2>
<q2>Ia onger akaba pamten dar amuva bar akuegh an ziam fɨ.</q2>
<s1>Ia akam ikaragh: Ekiam, uan Dɨpenir Zuruzimɨn iti.</s1>
<par/><goodbreak/>
<ms>2. RIT <rq>Ef 1:3-6, 11-12</rq></ms>
<mr>Akar dapanim: Bar fomɨra God e ginabagha ghaze, e Krais ko poroghɨv ikɨ, an boribar otivigham.</mr>
<s1>Pol Efesusba bagha osirizir akɨnafarimɨn dɨbobonim.</s1>
<twocol>
<p>E Krais Iesusɨn poroghav itima, ezɨ tuavir kamɨn God deravɨra e gamua en duabar akurvaghasa uan Nguibamɨn otivir bizir aghuiba e ganɨdi. Kamaghɨn amizɨ, e God mɨnabagham, a en Ekiam Krais Iesusɨn Afeziam ko an God. Dughiar God tɨghar nguazir kamɨn ingaramim, a kamaghɨn ifonge, e a baghɨvɨra itir gumazamizibar ikɨva, an damazimɨn arazir kuratam ikian kogham, egha a fomɨra e ginaba. Egha ghaze, e Krais ko poroghɨv ikɨ, egh tuavir kamɨn e an gumazamizibar mɨn otogham. A fomɨra bar e gifongegha egha e ginabagha ghaze, a Krais Iesusɨn ingangarimɨn tuavimɨn e damightɨ, e an boribar otivigham. God uan bar akongezir arazim ko uan ifongiamɨn gɨn ghua bizir kam gami. A ifongezir Otarimɨn ziamɨn, a bar pura bizir aghuimɨn mɨn uan apangkuvim isa e ganɨngi. Kamaghɨn e apangkuvir bar ekiar kam gɨnɨghnɨghɨva, egh Godɨn ziam fam.</p>
<p>God uan ifongiam ko nɨghnɨzimɨn gɨn ghua, bizibagh amima da otifi. A faraghavɨra uan nɨghnɨzimɨn gɨn ghua, e Krais ko porogh egh an gumazamizibar mɨn ikiasa, an e amɨsefe. E Judaba, e faraghavɨra Krais mɨzuava an gɨn zuir gumazamiziba, e Godɨn ziar ekiam bar a pɨrafam.</p>
<s2>Kar Godɨn Akam.</s2>
</twocol>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>O Maria, Godɨn apangkuvim nɨ ko iti. Ezɨ Ekiam nɨ ko itima, me nɨn iziam fer arazim amizibagh gafira.</p3>
<p2>Aleluya.</p2>
<ms>GUTNIUS <rq>Lu 1:26-38</rq></ms>
<mr>Akar dapanim: Dughiar aghuarim Maria. Ekiam nɨ gifongegha deravɨra nɨ gamua egha nɨ ko iti.</mr>
<s1>Ia, Krais Iesusɨn Akar Aghuir Luk osirizim, a baragh.</s1>
<twocol>
<p>Egha Elisabetɨn navir adasem 6 plan iakɨnimɨn otozɨma, God ensel Gebriel Nasaretɨn anemada, Galilin Distrighɨn aven itir nguibam. Ezɨ ensel ghua, guivir igiar gumazitam koma akuizir puvatɨzim, an ziam Maria, me gumazim Josepɨn ikiasa a ginaba. Josep, an Atrivim Devitɨn ovavimra. Ensel a bagha ghuava kamaghɨn a mɨgei, “Dughiar aghuarim Maria. Ekiam nɨ gifongegha deravɨra nɨ gamua egha nɨ ko iti.” Ezɨ Maria an akam baregha dɨgavir kuram gamigha pura nɨghnɨsi, “Kar akar manmaghɨn amizim?”</p>
<p>Ezɨ ensel kamaghɨn a mɨgɨa ghaze, “Maria, nɨ atiatingan markɨ, God bar nɨ gifuegha nɨ ko iti. Nɨ oragh, nɨ navim asegh otarim bateghɨva, ziar kam Iesus, a datɨgh. A ziar ekiam ikɨtɨ, me suam, kar Godɨn bar pɨn itimɨn otarim. Eghtɨ God a damightɨ, a uan ovavim, Atrivim Devitɨn mɨn ikiam. Eghtɨ a Jekopɨn adarazir atrivimɨn ikɨvɨra ikiam. Eghtɨ a bizibagh ativamin dughiar kam gɨvaghan kogham.” Ezɨma Maria kamaghɨn enselɨn azara, “Kɨ guivir igiar patamɨn itir puvatɨzim. Ezɨma bizir kam manmaghɨn na batogham?” Ezɨ ensel an akam ikaragha kamaghɨn mɨgei, “Godɨn Duam nɨ bagh izeghtɨ bar pɨn itir Godɨn gavgavim nɨ avaragham. Eghtɨ borim Godɨn damazimɨn zueghtɨ me Godɨn Otarim a darɨgham. Bizitam Godɨn aven kozir puvatɨ. Nɨn anabam Elisabet, a ghurigha, egha uaghan navim adai. Me ghaze, an navim asangan kogham, ezɨ an navir adasem datɨrɨghɨn iakɨnir 6 plan tu.” Ezɨ Maria kamaghɨn ensel ikara, “Kɨ Godɨn ingangarir amizim. Nɨ mɨkemezir moghɨra God bizibar na damu.” Ezɨ ensel anetegha ghu.</p>
<s2>Kar, Krais Iesusɨn Akar Aghuim.</s2>
</twocol>
<eject/>
<info category="h" value="DESEMBA 26: SANTU STIVEN, MARTIR" />
<ms1>DESEMBA 26: SANTU STIVEN, MARTIR</ms1>
<ms>1. RIT <rq>Ap 6:8-10; 7:54-60</rq></ms>
<mr>Akar dapanim: Kɨ Godɨn Nguibamɨn garima, a kuiaghirɨ.</mr>
<s1>Akar kam, an Aposelbar Ingangaribar Akɨnafarimɨn aven iti.</s1>
<twocol>
<p>Ezɨ God guizbangɨra Stiven akuragha, egha apangkuvim ko gavgavim a ganɨngizɨma, a dɨgavir kuram gamir araziba ko mirakelɨn araziba gumazamizibar torimɨn a dagh amima a da otifi. Egha marazi dɨkavigha Stiven ko me akamɨn mɨgɨrɨgɨabar uari adosi. Me Judan God ko mɨgeir dɨpenir mamɨn gumaziba, dɨpenir kamɨn ziam, Friman. Me Sairinin nguibamɨn gumaziba, ko Aleksandrian nguibamɨn gumaziba, ko Silisian Provins ko Esian Provinsɨn gumaziba. Me Stiven ko uari adosi. * Ezɨ Godɨn Duam fofozir aghuim isava Stiven ganɨngi. Kamaghɨn amizɨ, Judan gumaziba an akaba ko mɨkɨman ibura.</p>
<p>me kamaghɨn oregha, men navir averiaba a bagha bar ikuvigha egha a bagha uan ataribagh ivi. Ezɨ Godɨn Duam Stiven gizɨvazɨma, a kogha Godɨn Nguibamɨn Godɨn angazangarir gavgavimɨn gari, ezɨ Iesus Godɨn agharir guvimɨn tughav iti. Ezɨ a kamaghɨn mɨgei, “Ia Gan! Kɨ Godɨn Nguibamɨn garima, a kuiaghrɨzɨma Gumazibar Otarim Godɨn agharir guvimɨn tughav iti.”</p>
<p>Ezɨ me kamaghɨn oregha pamtem diava ara, egha dafaribar uan kuaribav kongegha, egha ivemara a bagha zui. Egha a kurugha nguibar ekiamɨn azenan ghugha, egha maghɨrama dagɨabar a ginifi. Egha akam a gasir darasi uan azenan azuir korotiaba suegha egha gumazir igiam, an ziam Solɨn dagarimningɨn a da arɨsi.*</p>
<p>Egha me dagɨabar a ginivavɨra itima, Stiven God ko mɨgei, “Ekiam Iesus, nan duam inigh.” Egha a uan tevimning apɨrigha irɨgha egha pamtem dei, “Ekiam, men arazir kurar kam gɨnɨghnɨghan markɨ, a gɨn amadagh.” A kamaghɨn mɨkemegha, egha areme.</p>
<s2>Kar Godɨn Akam.</s2>
</twocol>
<ms>SAM <rq>Sam 31:3-4, 6, 8, 16-17</rq></ms>
<s1>Ia akam ikaragh: O Ekiam, kɨ uan duam isa nɨn dafarim gatɨ.</s1>
<q1>Nɨ nan dɨmdiam baregh egh zuamɨra nan akuragh!</q1>
<q2>Nɨ dagɨar ekiamɨn mɨn na modogh.</q2>
<q2>Nɨ dɨvazir gavgavimɨn mɨn ikɨ na ekɨarughtɨ, nan apaniba na abɨnan kogham.</q2>
<q1>Guizbangɨra, nɨ uabɨ nan dagɨar ekiamɨn mɨn iti.</q1>
<q2>Nɨ nan dɨvazir bar gavgavimɨn mɨn iti, egha deragha na geghufi.</q2>
<q2>Nɨ uan iziar ekiam bangɨn, nɨ fomɨra mɨkemezɨ moghɨn, kɨ zui naghɨn, nɨ nan faragh mangɨ nan akua na geghuv.</q2>
<s1>Ia akam ikaragh: O Ekiam, kɨ uan duam isa nɨn dafarim gatɨ.</s1>
<par/><goodbreak/>
<q1>O Ikiavɨra Itir God, kɨ uan duam isa nɨn dafarim gatɨ.</q1>
<q2>Nɨ guizɨn arazibagh amir God, egha nɨ nan akuragha ua na inigha gɨfa. Nɨ zurara nan apangkufi, kamaghɨn kɨ nɨ bagha bar akonge.</q2>
<q2>Guizbangɨra, bizir ikurar na bativiba, nɨ bar dar gari.</q2>
<q2>Egha nan navir averiamɨn aven itir osɨmtɨziba, nɨ bar adagh fo.</q2>
<s1>Ia akam ikaragh: O Ekiam, kɨ uan duam isa nɨn dafarim gatɨ.</s1>
<par/><goodbreak/>
<q1>Kɨ datɨrɨghɨn itir ikɨrɨmɨrir kam,</q1>
<q2>kɨ a isa nɨn dafarim gatɨ.</q2>
<q2>Nɨ nan akuragh nan apanir nan agɨntɨzibar dafaribar ua na inigh. Kɨ nɨn ingangarir gumazim, nɨ uan guam na mɨtuazɨ an angazangarim na gisirazɨ moghɨn, kamaghɨra nɨ bar na gifuegh nan boroghɨra ikɨ.</q2>
<q2>Nɨ zurara nan apangkuvighavɨra iti. Kamaghɨn, nɨ nan akurvagh!</q2>
<s1>Ia akam ikaragh: O Ekiam, kɨ uan duam isa nɨn dafarim gatɨ.</s1>
<par/><goodbreak/>
<ms>WELKAMIM GUTNIUS</ms>
<p2>Aleluya, Aleluya.</p2>
<p3>Ekiam a God, egha deraghavɨrama en gara e geghufi. E Ekiamɨn ziamɨn an iziam fam.</p3>
<p2>Aleluya.</p2>
<ms>GUTNIUS <rq>Mt 10:17-22</rq></ms>
<mr>Akar dapanim: Ia uari mɨkɨman kogham. Puvatɨ. Ian Afeziamɨn Duamra, ian akatoribar aghu mɨkɨmam.</mr>
<s1>Ia, Krais Iesusɨn Akar Aghuir Matyu osirizim, a baragh.</s1>
<twocol>
<p>Ia deraghvɨra uari bagh gan. Me ian suiragh, uan kaunselbar damazibar ia isɨ kotiam darɨghɨva, egh uan God ko mɨgeir dɨpenibar ia fozorogham. Egh me nan ziam bangɨn, ia iniva gavmanba ko atrivibar damazibar mangam. Egh ia akar aghuimɨn gun gumazir ekiar kabav kɨm. Egh uaghan Kantrin Igharazibar Gumaziba, ia uaghan me mɨkɨm. Egh me ia inigh kotiamɨn mangɨtɨma ia atiating kamaghɨn nɨghnɨghan markɨ, ‘E mɨgɨrɨgɨar manatam damuam? O, e manmaghɨn men akaba ikarvagham?’ Puvatɨ. God uabɨ dughiar kamɨn ia mɨkɨmamin akaba ia danɨngam. Ia uari mɨkɨman kogham, puvatɨ. Ian Afeziamɨn Duamra, ian akatoribar aghu mɨkɨmam.</p>
<p>Gumaziba uan aveghbuaba isɨ kot darɨghɨva, egh me mɨsoghɨva arɨmɨghrɨsɨ me mɨkɨmam. Eghtɨ afeziaba kamaghɨra uan boribar amuam. Eghtɨ boriba uan afeziaba ko amebaba pazɨ me damuva, me mɨsoghtɨ, me arɨmɨghrɨsɨ, gumazibav kɨmam. Eghtɨ gumaziba bar nan ziam bangɨn ian ikuvigham. Me bar paza ia damutɨ, eghtɨ gumazamizir gavgavigh ikɨ mangɨ dughiar abuananamɨn otoghamiba, God men akurvagham.</p>
<s2>Kar, Krais Iesusɨn Akar Aghuim.</s2>
</twocol>
</sile>